UVOD
Jedna od najljepših misli koju sam ikada čuo glasi – Bolje je upaliti svijeću, nego proklinjati
tamu. I zaista nemam bolju poruku za opisati ovu knjigu, barem je ja tako vidim i osjećam.
Živimo u svijetu u kojem je tama toliko prisutna. I često nam se čini kako ovaj svijet ništa
neće spasiti. Dapače, često nam se čini da niti ne zaslužujemo nešto drugačije. No, na svu
sreću, svijet je puno zanimljivije mjesto nego što bi pomlislili slijepo slijedeći nepotrebna
generaliziranja. Da, zaista imamo mnogo toga što bi moglo simbolizirati tamu: glad i
siromaštvo, ekonomiju nasilja i dugove, uništavanje prirode i socijalne nepravde, patrijarhat,
ksenofobiju i homofobiju, ratove za naftu i moć, terorizam i mržnju; i na žalost, mogli bismo
još nabrajati. Sa svim ovim problemima i sramotom bavit ćemo su u knjizi. Ono što slijedi je
najšira i najdublja analiza svega nabrojanoga s obzirom na moje trenutne mogućnosti,
energiju i vrijeme. Ako još uvijek vjerujemo da ovaj svijet ne zaslužuje propast, to ne znači
da ćemo žmiriti pred problemima. O njima trebamo uvijek govoriti kako bismo bili svijesni
svijeta u kojem živimo i pokušali pronaći puteve koji nas vode u boljem smjeru. Boljim
smjerom polako, ali uporno, korak po korak, pokušavaju ići oni koji u trenutku tame pale
svijeće. Sa svima njima bavimo se u drugome dijelu knjige. Akteri alterglobalizacijskoga
pokreta, strategije i vizije drugačijega svijeta, brojne inicijative i projekti koji imaju za cilj
smanjiti siromaštvo i uništavanje prirode, teme su drugoga dijela knjige.
Dakle, imamo tamu. Imamo i široko društvo zaduženih proklinjala, epidemiju apatije,
rezigniranosti i općepopularnog cinizma. Samodopadna laprdala, prepametni
sveznampitajmene likovi, glasnogovornici pravde u svojim stanovima ili birtijama, heroji u
zasjedi – kukavice na pučini. Svi oni zborno proklinju tamu ili onako proklinju općenito sve,
jer vjeruju ni u što. Danas je tako lako biti cinik s flašom u ruci, grickaš noktiće i znaš da je
televizor tvoj najbolji prijatelj. I danas je tako lako proklinjati tamu, sjediš u fotelji,
podmećeš noge prolaznicima i kesiš se. I zato su nam važni upravo oni koji se usude u
trenutku tame, umjesto jeftinog i bezopasnog proklinjanja, imati dovoljno snage, energije i
ljubavi paliti svijeće. Jer i jedna upaljena svijeća smanjuje tamu. I jedna upaljena svijeća je
dobro. A bolja je sigurno od proklinjanja tame usred mraka. A opet, kao što ćete vidjeti u
drugom dijelu knjige ne radi se o jednoj svijeći, niti o par, već o stotinama milijuna svijeća. U
redu, budimo skromni. To su i dalje svijeće, a problemi o kojima ćemo govoriti, čovječe,
zahtijevaju energiju od 175.000 teravati koliko sunce šalje prema Zemlji. I jasno nam je da i
milijuni svijeća nisu dovoljni da prekriju crnilo koje nas okružuje. Ali zaista je bolje upaliti
2
svijeću, nego proklinjati tamu. U našem slučaju, paliti svijeće znači truditi se, ne predavati
se. Kako pjesnik i muzičar Gil Scott-Heron kaže: “Nitko ne može učiniti sve, svatko može
učiniti nešto”. Količina tame i naše male svijeće nas ne vode do zaključka kako ništa nema
smisla, već kako trebamo i mi kao i sunce udarati jače, kvalitetnije i preciznije. Udarati dok
se ne razbije. Svijeće koje jače svijetle mogu nam biti inspiracija.
Stalno spominjem drugi dio knjige, premda smo to složili da izgleda kao dvije knjige u
jednoj, čime smo željeli naglasiti sve ono pozitivno u današnjem svijetu, što nas podsjeća da
se ne smijemo zaboraviti boriti i smijati. Dapače, da još postoji toliko toga zbog čega i borba
i smijeh imaju smisla. Zato je taj dio s alternativama (neoliberalnom) kapitalizmu izdvojen,
premda je opet dio iste knjige, i jedan i drugi dio su u međusobnome odnosu. Drugi dio je na
taj način dodatno naglašen, jer sam iz osobnoga iskustva u razgovoru s ljudima doživio da
kritika tame i nije više takva nepoznanica, ali načini kako upaliti svijeće još uvijek jesu. S
obzirom da se radi o pričama koje nas mogu inspirirati, zaslužuju posebno i istaknuto
mjesto. I zato su ga dobile. Prvi dio nazvan je Četvrti svjetski rat – globalni napad na život.
Glavni naslov Četvrti svjetski rat je opis stanja koji kreira neoliberalni kapitalizam, a
upotrijebio ga je Subcomadante Marcos, glasnogovornik pobunjenih Zapatista, potomaka
Maya s juga Meksika. Po njemu Treći svjetski rat obilježio je Hladni rat, a danas svjedočimo
Četvrtome. Činjenice i podaci koje ćemo iznijeti u ovoj knjizi vrlo brzo će nas osnažiti u
stavu kako je neoliberalni kapitalizam zaista objavio rat, kako je objavio globalni napad na
život. I tu sve ima svoju cijenu. Tako vrlo brzo dolazimo do osjećaja kako je danas, kao
nikada prije, prihvaćena “strategija nasilja kao strategija razvoja” (Kulić, 1996) koja se
uspinje do statusa neupitnosti, jer jednostavno, uvjeravaju nas još od Margareth Thatcher –
ne postoji alternativa. Dodatni je razlog za preuzimanje opisa današnjega sistema koji je dao
Subcomadante Marcos, kao što ćemo vidjeti u drugom dijelu knjige, veliki utjecaj koji su
zapatistički pobunjenici i pobunjenice imali na alterglobalistički pokret.
Na početku knjige ćemo predstaviti najčešće korištene pojmove kako bi bilo olakšano njeno
čitanje. Nakon toga u poglavlju Globalizacija i antiglobalizacija – mitovi i stvarnost, priložit
ćemo čitav niz različitih, pa često i suprotstavljenih definicija i razmišljanja o procesu
globalizacije. Za postavljanje odnosa globalizacija-antiglobalizacija najviše nam je pomogao
rad Jana Arthura Scholtea (2000) Globalization – A Critical Introduction iz kojeg smo
izdvojili pet najčešćih dilema oko tog odnosa. Te dileme su:
1. Je li globalizacija stari ili novi proces?
2. Je li globalizacija stvarnost ili fikcija?
3
3. Dokida li globalizacija koncept nacije-države?
4. Donosi li globalizacija kulturnu uniformiranost?
5. Donosi li globalizacija svjetsko blagostanje ili je to novi oblik kolonijalizma?
Smatramo kako ovih pet pitanja pokriva debatu o procesu globalizacije u posljednjih 15
godina. Nakon teorijskoga razjašnjenja procesa globalizacije, predstoji nam detaljna analiza
najmoćnijih globalnih institucija poput MMF-a, Svjetske banke, WTO-a i globalnih
korporacija, koje su, s obzirom na moć koju imaju, najodgovornije za srozavanje socijalne
pravde u svijetu, odnosno povećavanja socijalnih nejednakosti, te sve većeg uništavanja
okoliša. Tako ćemo shvatiti koji su to temeljni motivi i stavovi pokreta. Sukladno podnaslovu
knjige to poglavlje je nazvano Globalni napadači.
Prije dubljeg ulaska u knjigu, potrebno je definirati neke od osnovnih pojmova koje ćemo
koristiti. Bez obzira što je teško naći opće prihvaćenu definiciju procesa globalizacije,
posebno s obzirom na različite poglede na sam proces i njegove posljedice, većina se slaže s
tvrdnjom kako je “globalizacija proces gospodarskoga, socijalnoga, kulturnoga i političkoga
djelovanja koje nadmašuje granice nacionalnih država” (Beck, 1998: 11). Definicija ovoga
uvaženoga njemačkog sociologa dovoljno je široka, a opet dovoljno određena da nam posluži
kao početak u istraživanju različitih stavova prema procesu globalizacije. Premda treba
napomenuti, kao što ćemo vidjeti prilikom detaljnije analize procesa globalizacije, Beckova
se definicija upravo i može prihvatiti zbog toga što ne govori ništa o posljedicama procesa
globalizacije oko kojih i nastaju najveća sporenja i sukobi. Cilj ove knjige upravo je pronaći
uzroke tih sukoba, analizirati ih te postaviti alterglobalizacijski pokret u odnosu na njih.
Dosta se često može naići na spominjanje neoliberalnoga kapitalizma ili globalizacije.
“Neoliberalizam je ekonomska doktrina koja inzistira da država nikada ne bi trebala
intervenirati ili ograničavati slobodno tržište, kompeticiju ili privatno poduzetništvo” (Cohen
i Kennedy, 2000:127). Neki definiranje neoliberalizma stavljaju unutar istoga paketa gdje se
nalaze i uobičajeni zahtjevi programa MMF-a i Svjetske banke: vlast tržišta nad svim
ostalim, deregulacija tržišta, smanjivanje socijalnih troškova, privatizacija svega i ukidanje
koncepta javnoga dobra ili zajednice (Martinez i Garcia, 1997). Često se u istom smislu
koristi i kovanica “washingtonski konsenzus”, čime se definira trend koji se valja planetom
od ’90-ih godina, a osmislio ga je John Williamson s Institute of International Economy (de
Rivero, 2001). Neoliberalni program promatra se kao suprotan demokraciji (MacEwan,
1999), kao “program metodološke destrukcije kolektiva” (Bourdieu, 1998: 1), pri čemu se
ističe atomizacija svih nas, izoliranje jednih od drugih, ili kako smo malo prije rekli,
4
uništavanje potreba i prava zajednice. Ovdje bismo mogli istaknuti kako Peck i Tickel
ukazuju na postojanje “roll-back neoliberalizma” i “roll-out neoliberalizma”. Prvi koji je
počeo usponom Margareth Tacher u Britaniji i Ronalda Reagana u SAD-u na vlast odnosio se
na prvu fazu dereguliranja i privatiziranja ili naprosto smanjivanja državne kontrole nad
sektorima poput obrazovanja, socijalne pomoći, zdravstva i drugih. Današnju, drugu fazu
neoliberalizma karakterizira discipliniranje i nadgledanje onih koji su marginalizirani prvom
fazom neoliberalizma (Rotledge, 2003). U knjizi će se koristiti termin Treći svijet za
siromašne zemlje. Termin je početkom ’50-ih skovao Alfred Sauvy kako bi opisao zemlje koje
nisu niti dio Prvoga svijeta, bogatih kapitalističkih zemalja, niti dio Drugoga svijeta,
komunističkih zemalja okupljenih oko tadašnjega SSSR-a (Gélinas, 1998). Premda je samim
time danas termin neprecizan, i premda možemo govoriti o postojanju sva tri svijeta u svakoj
zemlji, odlučili smo koristiti taj termin jer ipak najbolje odražava odnose moći u današnjem
svijetu. Često se u sličnom kontekstu koriste termini poput zemlje Juga, periferija i drugi.
Termin zemlje u razvoju ćemo koristiti u širem smislu od siromašnih zemalja ili zemalja
Trećega svijeta misleći pod tim terminom sve zemlje koje su pod grubom šapom Svjetske
banke, MMF-a, nekoga sličnog ili su strpane u taj razred kako bi im se dalo do znanja da ne
odlučuju o svjetskim pa ni lokalnim pitanjima koja ih se tiču. Organisation for Economic
Cooperation and Development (OECD) je Organizacija za ekonomsku suradnju i razvoj. U
OECD-u je danas 31 zemlja. Tu su SAD, Kanada, Australija, Novi Zeland, Japan, Švicarska te
zemlje EU-a prije proširenja 2004. godine, ali i neke koje su tada ušle u EU. Premda je jasno
da su neke zemlje ovdje ušle iz političkih razloga, poput Meksika ili Turske, ta skupina nam
ostaje kao suprotni pol kada govorimo o zemljama u razvoju.
Treba priznati kako donekle može zbuniti različito shvaćanje i definiranje nekih osovnih
pojmova koje koristimo u radu. Tako će već spomenuti Beck (2000: 9) u globalizmu vidjeti
“ideologiju svjetskoga tržišta ili ideologiju neoliberalizma” u kojoj “svjetsko tržište eliminira
ili zamjenjuje političko djelovanje”. Globalizam “reducira multidimenzionalnost globalizacije
na jednu ekonomsku dimenziju koja se shvaća linearno”. S druge strane, Mark Ritchie
(1997: 1) s Instituta za poljoprivredu i trgovinsku politiku (SAD), globalizam će vidjeti kao
“vjerovanje da dijelimo isti planet što zahtijeva međusobno uvažavanje te pažljiv odnos
prema Zemlji i ljudima… a to zahtijeva aktivno svakodnevno sudjelovanje”. Globalizaciju
Ritchie vidi kao “proces u kojem korporacije pomiču novac, tvornice i proizvode još većom
brzinom u potrazi za jeftinom radnom snagom i sirovinama te vladama koje su voljne
zanemariti zakone za zaštitu potrošača, radnika i prirode”. Drugi globalizaciju vide kao
“objektivni svjetski proces integracije”, a globalizam “subjektivnom sviješću življenja u
‘jednom svijetu'” (Cohen i Kennedy, 2000: 358). Dodatno mogu zbuniti i izvedenice riječi
5
“global”. Za neke se može steći dojam da su autori po svaku cijenu htjeli izmisliti novu riječ.
Globalucija ili “revolucija izvana” je proces u kojem se izvana pomaže izgradnja temelja
demokracije (Friedman, 2003: 153). Po Friedmanu bi se umjesto agresije i okupacije stanje
u Iraku nazvalo globalucijom. Vjerojatno Bush ne bi mogao izgovoriti tu riječ pa nije
poslušao svog novinarskog prijatelja Friedmana. Glokalizacija (Robertson, 1992; 1995) je
mogućnost da lokalni akteri izabiru i modificiraju brojne elemente iz globalnoga asortimana
i prilagođavaju ih svojim potrebama te željama kako bi inicirali kreativan i demokratski
odnos između lokalnog i globalnog. Ritzer (2004: 74) uvodi pojam grobalucije, što je stvorio
spajanjem riječi growth (eng. rast) i globalizacija. Pod tim pojmom Ritzer misli suprotnost
glokalizaciji, odnosno opčinjenost u današnjem svijetu rastom (ili profitom) koji gura
organizacije i nacije da se šire globalno i to na štetu lokalnog. Upravo zbog tih mogućih
križanja i različitog shvaćanja i definiranja nekih pojmova, trudit ću se kvalitetu knjige
potkrijepiti jasnoćom izražavanja i razumljivim tokom misli.
Premda sam na ovoj knjizi radio više od četiri godine, jasno je kako će i dalje biti grešaka ili
nedovoljno objašnjenih stvari ili događaja. Na bilo kakve primjedbe toga tipa ili nekoga
drugog tipa, slobodno me upozorite. Kada budem najavljivao ili opisivao neke činjenice,
koristim “mi” formu, ali kada dajem ili izražavam svoje komentare i stavove, jasno je da će
biti prisutna “ja” forma.
Za tamu znamo da je mračna i da se u njoj ništa ne vidi. Nama je važno da procese i
institucije koje se predstavljaju kao odlučujući nosioci razvoja i progresa izbacimo na
površinu, na svjetlo, gdje ne mogu skrivati svoje osnovne motive postojanja: moć i profit.
Hajdemo vidjeti što se krije u tami.
6
GLOBALIZACIJA I ANTIGLOBALIZACIJA
mitovi i stvarnost
Tuđman je naša Coca Cola.
Nenad Ivanković na predstavljanju Miroslava Tuđmana kao predsjedničkoga
kandidata 2001. godine.
Globalizacija, premda ne previše star pojam, kako bi rekao prvi generalni direktor WTO-a
Renato Ruggiero, danas predstavlja “realnost koja prevladava nad svim drugim realnostima”
(WTO, 1996). Možemo reći i kako je “teško naći išta u svijetu nedodirnuto globalizacijom”
(Ritzer, 2004: 169). Gotovo da ne postoji jezik u kojem ne postoji riječ za pojam
globalizacije. Swahili je rijetka iznimka (Scholte, 2000). Na nekim jezicima za globalizaciju
koriste se i pojmovi poput mondijalizacije ili planetarizacije. Treba istaknuti kako sama riječ
i nije toliko nova, budući da su Reiser i Davies još 40-ih godina prošloga stoljeća izmislili
riječ “globalize”. No, za njih je to značilo “planetarnu sintezu kultura u globalni humanizam”
(Scholte, 2000: 16). Kod njih je tada to više predstavljalo određenu želju ili nadu, nego li je
bilo odraz stvarnih pokazatelja i odnosa u svijetu. Termin globalizacija se pojavljuje prvi put
u US English Dictionary 1961. godine, a prvi je koristi u svojim radovima Ronald Robertson i
to 1966. i 1968. godine. Naravno, ne smijemo zaboraviti ni McLuhanovo “globalno selo”,
također iz ’60-ih godina prošloga stoljeća. Tek polovinom ’80-ih godina prošloga stoljeća
termin globalizacija postaje jedan od najcitiranijih pojmova u Social Sciences Citation
Indeks (Milardović, 1999: 9). Ističe se kako se radi o jednom od najčešće spominjanih
fenomena posljednjih 20 godina (Held, 2000). Nakon pada Berlinskoga zida i kolapsa
istočnoga bloka te najave “kraja povijesti” (Fukuyama, 1994), globalizacija postaje
“buzzword” ili riječ koja odzvanja. S obzirom na učestalost odzvanjanja, vjerojatno je i bilo
za očekivati popratni nastanak šuma pa je danas vrlo teško od bezbroj definicija
globalizacije uzeti jednu kao primjer. Ipak, za potrebe knjige izdvojit ćemo najčešće i
najprisutnije definicije pojma i procesa globalizacije. Brojni društveni teoretičari i
teoretičarke, razni aktivisti i aktivistkinje te ostali akteri imaju vlastite definicije o
globalizaciji, njenom značenju i posljedicama koje donosi sa sobom. Globalizacija kao ideja
odnosi se na “smanjivanje svijeta, ali i na jačanje svijesti o svijetu kao cjelini” (Robertson,
1992: 8) ili možemo poput Davida Helda reći kako se zbog globalizacije nacije-države sve
7
više zapliću u mrežu globalne međupovezanosti (Milardović i dr., 2002). Za Martina Albrowa
globalizacija se odnosi na sve one procese kojima se ljudi u svijetu ujedinjuju (uključuju) u
jedno društvo, globalno društvo (Cohen i Kennedy, 2000). Nešto slično tvrdi i vjerojatno
najpoznatiji današnji sociolog Anthony Giddens objašnjavajući (1990: 63-65) globalizaciju
kao proces rastezanja, ili možemo reći i prekoračivanja granica. Malcolm Waters (2001) daje
tužan primjer globaliziranosti današnjega svijeta. Navodi primjer Tasmanaca koji su postali
svjesni da su dio jedne planete jer su drugi ljudi korištenjem aerosolnih sprejeva stvorili
kancerogenu rupu iznad njihovih glava.
Može se reći kako je “globalizacija proces (ili skupina procesa) koji uključuje transformaciju
u prostornoj organizaciji socijalnih odnosa i transakcija – određenih u terminima njihovog
opsega, jačine, brzine i utjecaja – generirajući transkontinentalno i međuregionalno
kretanje, mreže aktivnosti, interakcije i upotrebe moći” (Held et al., 1999: 16). Robertson
(1992: 8) dodaje kako se “kulture i društva sa svojim članovima i participantima stišću
zajedno” te da svjedočimo “kompresiji svijeta”. Vrijeme i prostor se zgušnjavaju i to naravno
uzrokuje i transformaciju društvenih odnosa, kao i odnosa prema okolišu. Na jednom mjestu
Beck (2000: 11) će primijetiti kako “globalizacija znači proces kroz koji suverene nacionalne
države isprepliću te ih potkopavaju transnacionalni akteri s različitim predjelima moći,
orijentacija, identiteta i mreža”.
Da je danas živ, Martin Hiedegger bi uživao u ispunjenju svoje “distancelessness” teze, teze
o svijetu u kojem je nemoguće biti distanciran od nekoga, u kojem smo svi međusobno na
ovaj ili onaj način povezani. Vrlo slično, novinar Frances Cairncross spominje “smrt
distance” (Urry, 2003: 2). Uostalom, kako da ne budemo povezani kada živimo u
“umreženom društvu”, gdje “mreže stvaraju novu društvenu morfologiju u našim društvima”
(Castells, 2000: 493). Cijela fama oko prestanka postojanja koncepta distance potpomognuta
je razvojem tehnologije ili konkrentnije Interneta gdje sve počinje i završava Microsoftovom
ponudom – Gdje želite ići danas? Dakle, pristup kroz Microsoftova pomagala donosi nam
“svijet bez granica”, mogućnost da kao potrošači-putnici zavirimo u svaki kutak na svijetu.
Time dolazimo do idealizirane mobilnosti, budući da svugdje idemo, mada se nigdje ne
krećemo (Nakamura, 2002). Baudrillard se proslavio “otkrivanjem” gubitka razlike između
autentičnog doživljaja (pa i života) i njegove simulacije.
I samu sociologiju kao znanost proizašlu iz industrijske i političke revolucije 19. stoljeća te
znanosti koja se razvijala uz razdoblje moderne zahvaćaju promjene. Tako se ističe kako
“globalne promjene zahtijevaju proširenje naše državno orijentirane teorije, definiranje
8
novih istraživačkih područja rada i razvijanje primjerene komparativne metode. Ukratko
međupovezanost lokalnog, nacionalnog i globalnog zahtjeva globalnu sociologiju” (Cohen i
Kennedy, 2000: 20), ističu ovi autori u istoimenoj knjizi Global Sociology. Kao što smo naveli
u uvodu, gotovo da nema autora koji se neće složiti s Beckovim stajalištem kako je
“globalizacija proces gospodarskoga, socijalnoga, kulturnoga i političkoga djelovanja koje
nadmašuje granice nacionalnih država”. No, ovdje je potrebno spomenuti kako je to slaganje
manje rezultat potpune točnosti definicije, a puno više njene ograničenosti. Naime, Beckova
definicija nam malo govori o posljedicama te dobitnicima i gubitnicima globalizacije, a tu su
onda sukobi i neslaganja izraženija pojava. Ovdje bismo se mogli složiti sa sociologom
Zygmuntom Baumanom (2000: 1) kada kaže da “biti globaliziran znači gotovo isto svima koji
‘globalizirani’ jesu”, ili drugim riječima ne treba prenaglašavati opsege i utjecaj
globalizacije, jer je on nejednak te se ne radi o linearnom procesu (Scholte, 2000).
Globalizacija nije uniformirana, niti može djelovati kao subjekt, niti je treba shvaćati u
linearnom obliku (Urry, 2003: 40). Pri tome je važno shvatiti kako “globalizacija nije
odredište, već proces” (Legrain, 2003: 9). Kada dođemo do teze da nismo svi globalizirani, a
pogotovo ne na isti način, suglasnost stavova oko globalizacije vrlo brzo počinje blijediti.
Čini se kako bi podosta trebalo propitati tezu “kako je globalizacija ono što od nje sami
učinimo”, koju mnogi autori koriste (Scholte, 2000:7, Legrain, 2003: 334). Time se želi reći
kako svi zapravo imamo podjednaku odgovornost za smjer kojim ide globalizacija. Možemo
slobodno zaključiti kako nisu svi na isti način i s jednakim mogućnostima akteri
globalizacije. U knjizi Globalization – A Critical Introduction (2000) autor Jan Arthur Scholte
nam na iznimno pregledan i zanimljiv način, predstavlja neka od temeljnih sporenja oko
globalizacije. Mi ćemo ih za ovu priliku sabrati i prikazati kroz pet po nama ključnih pitanja
koja izazivaju sporenja.
9
JE LI GLOBALIZACIJA STARI ILI NOVI PROCES?
Mnogi autori ističu kako ono što danas nazivamo globalizacijom nije ništa novo te kako smo i
u povijesti svjedočili prekograničnoj trgovini, migracijama i investicijama širom svijeta.[1] U
nekim je aspektima sadašnje međunarodno gospodarstvo manje otvoreno i integrirano od
sustava koji je vladao 1870.-1914. (Hirst i Thompson, 2001:12). Kako kažu Glyn i Sutcliffe:
“…ono što imamo kao posljedicu je jako daleko od globalno integrirane ekonomije…
Globalna ekonomija je zasigurno više globalizirana nego prije 50 godina, ali puno manje
nego prije 100 godina. Stoga je pogrešno široko rasprostranjeno mišljenje kako je sadašnji
stupanj globalizacije nešto novo i do sada neviđeno” (Dicken, 1998: 4). Ellen Wood ističe
kako “proces koji se često naziva globalizacijom nije kvalitativno nov, ali predstavlja
univerzalizaciju kapitalističkih socijalnih odnosa” (Rupert i Smith, 2002). Ako se okrenemo i
bliže, mnogi ističu kontinuitet u odnosu na modernost pa se današnje doba karakterizira
“kasnom modernošću” ili “zrelom modernošću” (Giddens, 1990). U nepresušnoj raspravi o
modernosti i postmodernosti, Giddens će zaključiti kako je “modernost inherentno
globalizirajuća” (1990: 6, 177). Urlich Beck (2001) govori o “novoj” ili “refleksivnoj
modernosti”, o “modernizaciji modernizacije”. S druge strane, Martin Albrow kaže
“zaboravite modernost” te ističe kako globalno doba ide preko modernosti, jer globalnost
istiskuje racionalnost i nacije-države kako temeljne baze socijalne organizacije (Scholte,
2000: 25). Također ističe Scholte (2000: 19), mnogi autori spominju “nove realnosti” ili
“prvu globalnu revoluciju”. Bez obzira što smo u mnogim religijama, znanstvenim i
umjetničkim krugovima, pa i financijskim i trgovačkim tokovima mogli i do sada, kroz bližu
ili dalju povijest, pratiti neke od odrednica globalizacije ili uočiti želje za jednim, ujedinjenim
ili jedinstvenim svijetom, razmjeri tih aktivnosti bili su ograničeni na vrlo uzak krug ljudi i
mali po opsegu, pogotovo usporedimo li ih s današnjom globalnošću. Također, čini se
prilično redukcionistički svoditi globalizaciju samo na trgovinu ili ekonomske odnose. Čak
ako i samo o njima govorimo, tada su i opseg, kompleksnost, količina uključenih aktera
(državnih i poslovnih) te integracija financija, proizvodnje, usluga i investicija kao dijelova
ekonomske globalizacije nešto što uvelike prelazi sve što se unutar toga područja odvijalo
(Cohen i Kennedy, 2000).
10
JE LI GLOBALIZACIJA STVARNOST ILI FIKCIJA?
Ovaj problem se donekle nadovezuje na prethodni. Oni koji smatraju kako je globalizacija
novi proces, uglavnom smatraju kako se radi i o stvarnom procesu, dok oni pak koji smatraju
kako je globalizacija stari proces, cijelu priču oko globalizacije smatraju običnom fikcijom i
izmišljotinom. Neke ta nepreglednost i sveprisutnost globalizacije u našim životima toliko
nervira da su skloni i tvrditi kako je sve prenapuhano, kako se, ukoliko govorimo o
globalizaciji, zapravo radi o “pomodnom konceptu”, izmišljenom pojmu za islužene
intelektualce koji su tako dobili novu temu. Bob Fitch je to nazvao “globaloney” (Petras i
Veltmeyer, 2001: 27) fenomenom, globalnim sapunom ili bolje rečeno globalnom sapunicom
koja je farsa, skrivanje stvarnih odnosa u svijetu, te ništa više od uobičajenog mjehura od
sapunice koji treba probušiti. Ruigrok i van Tulder tvrde “kako se čini da je globalizacija
koliko pretjerivanje kao ideologija toliko i kao analitički koncept” (Dicken, 1998: 4). Scholte
(2000: 17) ističe kako su, s druge strane, Kenichi Ohmae i John Naisbitt postali širom svijeta
poznati slaveći “bezgraničan svijet”. Neki potpuno iskreno ističu kako sudjelovanje u
globalizaciji nije nešto što se može birati, odnosno kako “globalizacija nije izbor. Ona je
stvarnost” (Friedman, 2003:106). Kako bi potkrijepio svoj stav Friedman ističe (2003: 100-
101) tezu o “zlatnoj stezulji” koja znači svođenje političke volje na izbor između Coca-Cole i
Pepsi-Cole – neznatne nijanse okusa, neznatne nijanse politika… Ovdje treba napomenuti
kako globalizaciju stvarnom smatraju i akteri alterglobalizacijskoga pokreta pokušavajući
njene loše strane promijeniti i zaustaviti, a dobre proširiti i razvijati.
11
DOKIDA LI GLOBALIZACIJA KONCEPT NACIJE-DRŽAVE?
Utjecaj globalizacije na koncept nacije-države i od Westfalskog mira iz 1648. godine
prihvaćeni koncept suvereniteta, jedno je od pitanja koje izaziva najžešće emocije i sukobe.
Ističe se kako “uskoro neće biti nacionalnih proizvoda ili tehnologija, neće biti nacionalnih
korporacija niti nacionalnih industrija. Nacije-države gube ili će izgubiti kontrolu nad
osnovnim elementima svoje gospodarske politike” (Castells, 2002: 250). U Clintonovoj
administraciji ministar rada Robert Reich ide još i dalje te tvrdi kako uskoro “neće biti
nacionalnih ekonomija, barem ne kako smo ih do sada zamišljali” (Dicken, 1998: 4). Alfred.
M. Zeien direktor korporacije Gillette poznate kozmetičke marke najbolje je to sažeo: “Ja ne
smatram strane zemlje stranima” (Barber, 2001: 23). Dapače, hiperglobalisti ističu kako je
“globalna kompeticija glasnik ljudskog progresa, a globalizacija nova epoha u ljudskoj
historiji u kojoj su nacije-države postale neprirodne, čak i nemoguće biznis jedinice u
globalnoj ekonomiji” (Held et al, 1999: 3). Held čini razliku između suvereniteta (sposobnost
države da stvori i provodi vlastite politike i zakone) i autonomije (sposobnost države da
postigne svoje političke ciljeve) (Cohen i Kennedy, 2000). Analogno ovome, mogli bismo reći
kako su sve države danas izgubile suverenitet. Na primjer, čak je i SAD izgubio nekoliko
trgovinskih sporova unutar WTO-a, poput uspješne tužbe Venecuele i Brazila zbog
ograničenja toksičnih elemenata u benzinu koje je nametao Clean Air Act u SAD-u. Kenichi
Ohmae ističe kako jedina uloga koja je ostala za “zastarjele” vlade jest “osigurati ljudima
najširi izbor između najboljih i najjeftinijih proizvoda i usluga iz cijelog svijeta” (Korten,
1995: 127). Dapače, hiperglobalisti poput Kenichija Ohmaea i samu globalizaciju smatraju
novim dobom u kojem su ljudi sve više podanici globalnoga tržišta, odnosno globalnih
korporacija. Time se po toj skupini autora Daniel Bell pokazao i više nego dobrim prorokom
kada je tvrdio kako je država postala premala za rješavanje velikih problema, a prevelika za
rješavanje malih problema (Giddens, 1990). Također nevladine organizacije i civilni sektor
na globalnom nivou sve više preuzimaju ulogu partnera ili čak i zamjenjuju države kao
subjekte. Na primjer, sve je češći zajednički nastup velikih globalnih NGO-a i siromašnih
zemalja na brojnim svjetskim konferencijama koje se tiču trgovine, smanjivanja gladi i
vanjskoga duga te bolesti. Nevladine organizacije sve više preuzimaju od siromašnih država
čak i neke sektore poput zdravstva, borbe protiv gladi i siromaštva, zaštite prirode i druge.
To nas vodi i do kritike pojedinih humanitarnih nevladinih organizacija gdje ih se optužuje
kako iskorištavaju nezavidnu poziciju siromašnih zemalja te se nastoje pozicionirati kao
posrednici između vlada siromašnih zemalja, vlada zemalja iz kojih potječu ili međunarodnih
12
agencija te samih ugroženih ljudi. Optužbe se nižu prema karijerizmu, oportunizmu,
bezosjećajnosti, nestručnosti pa čak i što otvorenom što prikrivenom rasizmu. Posebno se
ističu mali rezultati s obzirom na ogromni novac kojim raspolažu pojedine nevladine
organizacije (Hancock 1992; Sogge, 2002).
Ne samo da je raširen stav kako globalizacija dokida koncept nacije-države, već neki idu
tako daleko i tvrde kako države uopće više nisu važne. Svjedočimo naddržavnom i
nadnacionalnom Imperiju koji je globalan (Hardt i Negri, 2003). Dakle, suverenitet postoji,
ali je prebačen na novi subjekt. Hardt i Negri ističu kako “se prostorna razdioba na tri
svijeta (Prvi, Drugi i Treći) izbrisala tako da stalno nalazimo Prvi svijet u Trećemu, Treći u
Prvome, a Drugi skoro uopće nigdje. Dakle, SAD nisu centar Imperija niti centar postoji, jer
je Imperij svuda i umrežen je. S tim bi se mogli složiti budući da, na primjer, dijete rođeno u
njujorkškoj siromašnoj četvrti Harlemu u prosjeku ima manji životni vijek, nego li dijete
rođeno u Šangaju ili Bangladešu (Carley & Spapens, 1998). Premda treba istaći kako Negri i
Hardt priznaju SAD-u povlašten položaj u Imperiju, ali to ne zato što su naslijedili bivše
europske imperijalističke sile, već upravo zbog razlika kako su SAD-e ustanovljene i kako su
širile svoju moć. Hardt i Negri dobili su mnogo kritika zbog “ignoriranja” činjenice kako su
SAD jedina svjetska i odlučujuća sila. Pored rata u Iraku, često se navodi i činjenica kako
jedino SAD imaju vojne baze po cijelom svijetu, u čak 59 zemalja (Mertes, 2004). Možemo
postaviti pitanje koliko se prostire ta “uravnjilovka” između država, odnosno koliko je daleko
otišlo micanje država u drugi plan. Odluka SAD-a da krene bez podrške i dozvole UN-a u rat
protiv Iraka ili uporno odbijanje potpisivanja Kyoto protokola, spomenimo samo neke od
slučajeva, pokazuju nam kako ipak ne možemo govoriti o potpuno jednakim pravima
današnjih država, odnosno kako nisu baš moć i suverenitet svih država u nestajanju. Prošlo
stoljeće obilježila je Pax Americana (Hippler, 1994), a već u zadnjem desetljeću najavljen je
“novi svjetski poredak kao sistem koji ostavlja SAD kao jedinu političku silu koja diktira
pravila igre” (Engdahl, 2000), koja je u stanju nametnuti svoje hegemonističke ciljeve ne
samo u vojnom smislu, već i ekonomskom, kulturnom i političkom (Hirst i Thompson, 2001).
Govori se o 20. stoljeću kao o “američkom stoljeću” (Guyatt, 2000), sa zaključkom kako se
ista tendencija može uvidjeti na početku 21. stoljeća. Krajem ’80-ih godina prošloga stoljeća
John Williamson dalekovidno je cjelokupnu vanjsku politiku SAD-a i bliskih institucija nazvao
washingtonskim konsenzusom (Olin, 2003). Williamson je naravno pod tim pojmom mislio i
početak širenja neoliberalnoga koncepta kao globalno prevladavajućeg i neupitnog. Takva
pozicija SAD-a vodi nas u svijet “izvan kontrole” (Brzezinski, 1994).[2] Skeptici poput Hirsta
i Thompsona ističu kako države i dalje igraju najvažniju ulogu u, kako kažu,
internacionalizaciji ekonomije, a nikako globalizacije ekonomije. Tome u prilog ide i podatak
13
kako se danas većina trgovine ne odvija globalno, već unutar određenih regionalnih blokova
poput Europske Unije, ASEAN-a u Aziji, MECROSUR-a u Južnoj Americi, NAFTA-e (North
America Free Trade Agreement) – ugovoru o slobodnoj trgovini između SAD-a, Kanade i
Meksika koji se sada kroz FTAA (Free Trade of All Americas) pokušava proširiti i na cijelu
Južnu Ameriku. Primjerice, od ukupne trgovine zemalja EU-a, na izvoz izvan granica Unije
otpada svega 8 posto (Hoffmann, 1999). Dapače, govori se o blokovskoj trijadi koju čine
SAD, EU i Istočna i Jugoistočna Azija te se kao argument regionalizacije trgovine ističe
činjenica kako iz tih triju megaregija odlazi 80 posto izvoza u svijet. Tri bloka sudjeluju s tri
četvrtine u svjetskom BDP-u, polovinom ’90-ih godina prošloga stoljeća zauzimali su 66
posto svjetskih trgovinskih kretanja, i držali 65 posto svih stranih ulaganja. Strana ulaganja
u zemlje u razvoju također su nejednako raspoređena te 50 posto svih ulaganja odlazi u
svega tri zemlje: Kinu, Brazil i Meksiko. Skoro 90 posto namoćnijih korporacija ima i dalje
sjedište u SAD, EU ili Japanu (Kolarić, 2000). Također se osporava i teza kako korporacije
više nemaju mjesto, kako su bezprostorne, bez identifikacije s matičnom zemljom. Dicken
(1998: 194-195) daje na uvid tablicu UNCTAD-a gdje se istraživalo koliko su zaista
“globalne” globalne korporacije. Indeks globaliziranosti je dobiven kroz odnos stupnja
imovine u stranim zemljama te kroz udio zaposlenih u stranim zemljama. Svega 13
korporacija ima indeks globaliziranosti veći od 75 posto. Također je indikativno kako među
prvih 25 korporacija nema niti jedne koja potječe iz SAD-a, a naftna korporacija Exxon
zauzima tek 26 mjesto. Drugi pak ističu kako činjenica da se strana ulaganja uglavnom
odvijaju između najbogatijih zemalja, više govori o stratifikaciji stranih ulaganja nego o
regionalizaciji. Ističe se kako strana ulaganja sve više igraju ulogu po cijelom svijetu i kako
globalne korporacije također postaju trend globalne međupovezane trgovine kao nikada do
sada (Held et al., 1999). Ovome se u prilog može istaknuti kako indeks globaliziranosti raste
za većinu korporacija, te kako je za 42 korporacije on veći od 50 posto. Dicken (1998) ističe
kako je cijela priča oko korporacija koje miču države s vrha piramide moći potpuno
pogrešna te bi se zapravo trebalo više posvetiti istraživanju kompleksnih i specifičnih
odnosa država i korporacija danas. To ne znači da se uloga i funkcija države nije promijenila,
priznaje Dicken, ali “nacija-država nastavlja značajno doprinositi mijenjanju i preoblikovanju
globalne ekonomske mape”. Ponešto težim riječima, korporacije su bez država ništa.
Dapače, ističe se kako je cijela fama oko “korporacijski vođene globalizacije zapravo
politička kreacija” (Shipman, 2002: 59), odnosno kako korporacije nikada niti ne bi prešle
granice nacionalnih država da im države to nisu dozvolile i podržale ih u tome. Po
istraživanju koje su u prvoj polovini ’90-ih prošlog stoljeća proveli Winfried Ruigrock i Rob
van Tulder gotovo sve najmoćnije korporacije dobile su značajnu pomoć od matične države
14
ili su profitirale zbog politike države na unutrašnjem i međunarodnom planu. Dapače, ističe
se kako bi najmanje dvadeset od prvih sto korporacija po ljestvici koju sastavlja časopis
Fortune nestalo bez direktne pomoći pripadajućih država kada su se te korporacije našle u
problemima (Chomsky, 1999). Upozorava se kako globalne korporacije ipak još uvijek
nemaju ključni aspekt koji formira koncept nacije-države, a to je pravo na silu, odnosno
međunarodno priznato pravo na stvaranje vojne moći (Cohen i Kennedy, 2000). Casttels
(2002: 248) ističe nešto slično tvrdeći kako “se čini da država-nacija, povijesna tvorevina
modernoga doba, gubi svoju moć, premda, a to je od ključne važnosti, ne i svoj utjecaj”.
Ovdje je potrebno dodati kako ta tvrdnja sve slabije stoji, jer brojni slučajevi pokazuju kako
su korporacije spremne i sve više koriste tu moć, posebno u zemljama s nezavidnim
razvojem demokracije.
Ovdje će nam biti dovoljno istaknuti kako države zasigurno i danas igraju zapaženu ulogu
čak i u globalnim razmjerima, no njihov suverenitet je postao “višeslojan” (Scholte, 2000;
Held, 2000). Dio suvereniteta je zasigurno prebačen na naddržavne autoritete (Međunarodni
sud za ratne zločine u Haagu, WTO…), a dio na poddržavne autoritete (prebacivanje sve
veće odgovornosti na gradove i lokalnu samoupravu…). Države naravno i dalje postoje, ali s
westfalijanskim suverenitetom je gotovo. Ovome je analogan rast globalnih korporacija koji
sve više kritičara smatra pravim upravljačima svijeta (Korten, 1994). Ističe se kako je
korporacijama ostavljen otvoren put inkorporirati cijeli svijet. Slilčno tome, Saskia Sassen
postavlja koncept ekonomskog državljanstva kao “skupinu ekonomskih prava koja daje
ovlasti da se i od vlade zahtijeva odgovornost”. No, prema njenom tumačenju ekonomsko
državljanstvo ne pripada danas pojedincu ili građanima, već globalnim korporacijama koju
mogu “prisiliti vlade da stanovite mjere poduzmu i druge da ne poduzmu” (Meštrović, 2001:
38).
15
DONOSI LI GLOBALIZACIJA KULTURNU UNIFORMIRANOST?
George Ritzer (1999) se proslavio svojom tezom o mcdonaldizaciji društva. Ritzer nam je
predstavio orwelovsku sadašnjost i budućnost u kojoj učinkovitost, mjerljivost, isplativost,
predvidljivost i kontrola postaju temelj ne samo načina na koji spremamo i jedemo hranu,
već i po kojima funkcionira društvo, načina po kojima živimo, pa i umiremo. Kao da je slušao
tumačenje generalnoga direktora McDonald’sa za Singapur: “McDonald’s prodaje sistem, ne
proizvod” (Urry, 2003: 57-58). Sistem se uči na Hamburger Universityju do najsitnijih
detalja poput načina osmjehivanja kupcima. Dapače, to širenje uniformirane i jednolične
mcdonaldizacije Ritzer u weberovskom smislu vidi kao globalni “željezni kavez” kojemu
nitko i ništa neće i ne može izbjeći. Kasnije je, slijedeći sličnu nit, Benjamin Barber istaknuo
dvije reprezentativne opasnosti za cijeli svijet. Jihad vs. McWorld (2001) su u varljivoj borbi,
a zapravo međusobnom prožimanju, dok su žrtve civilno društvo, ljudska prava i
demokracija. Dok Jihad s jedne strane traži identitet u krvi, McWorld s druge strane
zahtijeva odanost cijeloga globalnoga konzumerističkog plemena. Jihad mijenja koncept
slobode i prava na izbor s paranoidnim i suicidalnim ratnikom, a McWorld veselo uzgaja
potrošača ispranog mozga (Debeljak, 2000). Odavno je jasno kako autarkične i sebi dovoljne,
ksenofobične i zatvorene zajednice ne gledaju s odobravanjem na koncept građanina. No,
Barber sada nečemu tako neprivlačnom kao nadopunu stavlja McSvijet koji također
zahtijeva svojevrsnu odanost i potpunu ovisnost, te mu kao takvom ne treba građanin, već
potrošač. Dakle i jedan i drugi svijet nude jednoličnost te uniformiranost življenja i
razmišljanja, samo što se Jihad želi zatvoriti u male zajednice, a McWorld ima globalne
pretenzije.[3] Slično zaključuje i Vandana Shiva (2001), nakon terorističkih napada na SAD
ističe kako globalizacija proizvodi talibanizaciju. Ljudima koji kreiraju i provode
neoliberalnu globalizaciju odgovara porast fundamentalizma i isključivosti, jer je nemoguće
da se te snage ujedine u otpor globalizaciji upravo zbog svojega fundamentalizma i
isključivosti. Neuspješni rat protiv terorizma usporedila je uvjerenjem kako će upotreba
pesticida dovesti do smanjena štetočina. Shiva ističe kako “demokracija nije školjka, već
životna krv slobodnog društva. Ona nije puki izborni ritual, već moć ljudi da oblikuju svoju
sudbinu i utječu na svoje živote, politike i uvjete koji uništavaju demokratsku kontrolu: kako
se njihova hrana proizvodi, kakve zdravstvene i obrazovne sisteme imaju, kako se upravlja
njihovim prirodnim resursima te tko je upravljač”.
Naravno, jasno je kako su u Barberovom slučaju McWorld i mcdonaldizacija metafore, te je
16
umjesto McDonald’sa mogla stajati i MTV, Nike, Burger King, Coca-Cola ili neka druga
korporacija. Po ovom tipu mišljenja jurimo prema sve uniformiranijem načinu prehrane,
odijevanja, slušanja muzike, životnih stilova i stavova prema društvu i životu, pa na kraju
krajeva i prema sve uniformiranijim društvima. Ovdje treba napomenuti kako Barber ne
smatra McWorld istovjetnim zapadnim demokratskim društvima, već jednim njihovim
dijelom, koji postaje sve opasniji upravo za same temelje demokracije u tim društvima.[4]
Mnogi se autori ne slažu s ovakvim tumačenjem posljedica globalizacije. Ističe se kako smo
upravo kroz proces globalizacije u mogućnosti uživati više neko ikad u različitostima, u
raznolikim životnim stilovima, te novim kulturama. Ističe se kako protivnici globalizacije
često zbog slijepog straha od SAD-a ne uviđaju kako danas “Alžirci u Parizu uče Thai boxing,
azijski reperi u Londonu grickaju tursku pizzu, Indijci u New Yorku uče plesati salsu,
Meksikanci jedu obroke iz Tihoga oceana pripremljenje od engleskoga kuhara” (Legrain,
2003: 297). Svijet nikad nije bio bliži mogućnosti da svaka osoba kao individua izabere sama
za sebe kulturni ili bilo koji drugi identitet. Ne samo da lokalne kulture i tradicija neće doći
u opasnost, već će dolazak nepoznatih dobara i novih ideja obogatiti njihove mogućnosti da
se izraze i prošire svoje lokalne specifičnosti i posebnosti. Time dolazimo do već
spomenutoga pojma glokalizacije koji ističe mogućnost sve heterogenijeg svijeta. Kako smo
naveli u uvodu, glokalizacija djeluje u suprotnom smjeru od onoga kada korporacije
prilagođavaju svoje proizvode lokalnim uvjetima i vrijednostima (poput McDonald’sovoga
vegetarijanskog restorana u Indiji). Glokalizacija nam daje poruku kako živimo u pluralnom
svijetu gdje individue i lokalne grupe imaju visoki stupanj mogućnosti prilagodbe i inovacije.
Urry (2003), na primjer, ističe da ni globalno ni lokalno ne postoje jedno bez drugoga.
Budući da dolazi do miješanja kultura, stvara se plodno tlo za hibridizaciju, za hibridne
identitete, dinamično miješanje kultura, od kojih svatko uzima ono što mu odgovara
(Pieterse, 1995; Tomlinson:1999). Sličan koncept glokalizaciji je kreolizacija (Pieterse,
1995), no tu se radi o miješanju različitih kultura, odnosno o procesu gdje lokalna kultura
izabire određene elemente iz dolazeće kulture, daje im novi smisao i značenje drugačije od
prvotnog te ih kombinira s lokalnom tradicijom stvarajući potpuno novi koncept. Primjer bi
mogao biti “kreolski” francuski koji se govori na Karibima, a većina Francuza iz Francuske
ga ne bi razumjela (Cohen i Kennedy, 2000). Ističe se i kako “isti televizijski program znači
različitu stvar različitoj publici” (Lechner i Boli, 2000: 2). Identiteti kao i druge
karakteristike globalizacije postaju i transgranični. Akteri alterglobalizacijskoga pokreta,
puno se više, s obzirom na zajedničke vrijednosti i stavove, identificiraju sa sličnim
pripadnicima i pripadnicama toga pokreta, nego li s osobama iz, na primjer, istoga grada ili
države. Vrlo je vjerojatno da će se mirovni aktivisti i aktivistkinje iz Hrvatske više
17
poistovjetiti s mirovnim aktivistima i aktivistkinjama bilo gdje iz svijeta, nego s osobom iz
Hrvatske koja odlazi na koncerte i uživa u pjesmama u Hrvatskoj popularnoga pjevača
Thompsona. Budući da je došlo do “kraja nacionalnog projekta”, “globalizacija ohrabruje
rast nenacionalnih obrazaca kolektivnih identiteta” (Scholte, 2000: 160). Dapače, jedna
osoba može imati nekoliko identiteta – može se osjećati pripadnikom ili pripadnicom više
nacija, više rasa ili seksualnih preferencija tako da danas uživamo u pluralnosti identiteta
koje sami izabiremo. Frederic Jameson je takvo stanje opisao “postmodernim uvjetima gdje
svatko predstavlja nekoliko grupa odjednom”, a Lothar Brock ističe kako globalizacija
ohrabruje “surfanje identitetima” (Scholte: 2000: 181). Na pitanje postoji li globalna kultura,
Mike Featherstone (1990) odgovara kategorički ne, ukoliko pod globalnom kulturom
mislimo nešto slično kulturi nacija-država. Naravno, i dalje trebamo biti svjesni kako za
veliki broj ljudi njihov naslijeđeni identitet, na primjer nacionalni ili etnički i dalje igra
nezamjenjivu ulogu. Legrain (2003) ističe kako je potpuno krivo govoriti o mcdonaldizaciji
kada se istovremeno otvara obilje restorana hrane etničkog i lokalnog porijekla (nezapadnog) u zapadnim zemljama. Ritzer pak ističe kako se radi o neusporedivim brojkama s
McDonaldsovih 29.000 dućana u 121 zemlji na svijetu. Također, Legrain previđa kako
McDonald’s samo na reklame godišnje potroši 1,4 milijarde dolara i zaradi preko 15
milijardi dolara, s čim se ni u snovima ne može usporediti niti jedan restoran pa niti lanac
restorana etničke kuhinje.[5] Neki primjeri koje navodi Legrain zaista su smiješni. Tako
ističe kako se i Hollywood čini amerikaničkijim nego što zapravo jest. Argument za to su neamerički glumci i glumice, zvijezde, poput Penelope Cruz, Catherine Zeta-Jones, Ewana
McGregora i Arnolda Schwarzenegera, koji/e spadaju u sam vrh glumačke scene. Ritzer
(2004) dobro zapaža kako SAD kao najveća globalna sila ima mogućnost ponuditi ostatku
svijeta baš sve što poželi. Jedan Brazil, na primjer je manje u takvoj mogućnosti. Također
raste broj ljudi u svijetu kojima je američka kultura druga kultura. U svojim tumačenjima
sve veće homogenizacije svijeta, Ritzer (2004) u svojoj novoj knjizi Globalization of Nothing
ide čak tako daleko da tvrdi kako svjedočimo “globalizaciji ničega”. Imamo četiri tipa
ničega: sve više ljudi u svijetu provodi svoje vrijeme na ne-mjestima (shoping centri,
multipleksi…), uživajući u ne-stvarima (Nike, hamburgeri…), pored ne-ljudi (uniformirani
prodavači i prodavačice…) i ne-uslugama (Amazon.com, bankomat…).[6]
Vrlo dobar pregled ovakvih različitih pozicija možemo izraziti i tablicom:
Hiperglobalisti Skeptici Transformacionalisti
18
Što je novo? Globalno doba
Trgovinski blokovi,
slabija globalna vlast
nego prije
Historijski nečuveni nivoi
globalne međupovezanosti
Dominantne
značajke
Globalni
kapitalizam,
globalna vlada,
globalno civilno
društvo
Svijet manje
međuovisan nego prije
1890-ih
“Gusta” (intenzivna i
ekstenzivna) globalizacija
Moć nacionalnih
država Nestaje ili opada Ponovno osnažena ili
uzdignuta
Ponovno konstituirana i
restrukturirana
Pogonske snage
globalizacije
Kapitalizam i
tehnologija Države i tržišta Kombinirane snage
modernosti
Struktura
stratifikacije
Erozija starih
hijerarhija
Povećana
marginalizacija Juga
Nova arhitektura
svjetskoga poretka
Dominantni motiv McDonalds,
Madonna, itd. Nacionalni interesi Transformacija političke
zajednice
Konceptualizacija
globalizacije
Ponovno
uređivanje okvira
za ljudsku akciju
Kao
internacionalizacija i
regionalizacija
Ponovno uređivanje
međuregionalnih odnosa i
udaljenih djelovanja
Historijska putanja Globalna
civilizacija
Regionalni
blokovi/Sukob
civilizacija
Neodređen: globalna
integracija i fragmentacija
Zaključni
argument Kraj nacije-države
Internacionalizacija
ovisna o pristanku i
podršci države
Globalizacija transformira
moć država i svjetsku
politiku
Izvor: Held et al. (1999) Global Transformations, Cambidge: Polity Press: 10.
19
DONOSI LI GLOBALIZACIJA BLAGOSTANJE ILI NOVI OBLIK
KOLONIJALIZMA?
Ovaj problem je suma svih problema kada govorimo o globalizaciji. Na njemu završavaju sve
rasprave i svode se pozicije i stavovi o globalizaciji. Za jedne je globalizacija win-win
scenarij u kojem svi dobivaju, makar dugoročno, za druge je ona samo novi oblik
kolonijalizma. Medijski mogul i vlasnik CCN-a Ted Turner, istaknuo je kako “globalizacija
sve brže napreduje, a sposobnost svijeta da je razumije i reagira sve je sporija” (Scholte,
2000: 1). Obično kada govorimo o pozitivnom ili negativnom utjecaju globalizacije govorimo
u kategorijama demokracije, ljudskih prava i prava manjina, mira, socijalne pravde,
siromaštva i gladi, zaštite prirode i očuvanja bioraznolikosti i sličnome. Sve institucije koje
su se usporedo ili zahvaljujući procesu globalizacije pozicionirale kao planetarno odlučujući
faktori, bez obzira govorimo li o financijskima, političkima ili trgovinskima, imaju i pozitivno
mišljenje o samom procesu. I kada priznaju određene probleme, poput “nejednakog
razvijanja globalizacije” u raznim dijelovima svijeta, podupiratelji pa ako hoćemo i
provoditelji, globalizacije ističu kako “globalizacija pruža široke mogućnosti za pravi svjetski
razvoj”. Kako raste globalizacija, “životni uvjeti su se značajno poboljšali u gotovo svim
zemljama (MMF, 2002). U poznatom izvještaju Svjetske banke (2002) Globalization, Growth
and Poverty: Building an Inclusive World Economy, ističe se uspjeh globalizacije u
smanjivanju siromaštva u mnogim zemljama Trećega svijeta, to jest u onima koje su se više
integrirale u tokove u svjetske ekonomije. Drugim riječima, “globalizacija nudi bogatiji život,
u širokom smislu, za ljude u bogatim zemljama i jedini realističan put iz siromaštva za
siromašne u svijetu” (Legrain, 2003: 24). Peter Martin (1997) ističe kako je “ubrzana
integracija prethodno marginaliziranih društava najbolja stvar koja se dogodila za vrijeme
života poslijeratne generacije” [misli se na Drugi svjetski rat]. Cato Institute koji njeguje
sklonost k neoliberalnom poretku ističe čak kako će globalizacija povećati sigurnost građana
i građanki u odnosu na državu i time povećati građanske individualne slobode. Nešto
pesimističniji i apatičniji autori poput Roberta D. Kaplana (1994) konstatiraju doba
“nadolazeće anarhije” u kojem “siromaštvo, kriminal, tribalizam i bolesti sve više uništavaju
socijalno tkivo našega planeta”. Kaplan cijeli svoj apokaliptični pogled na svijet zaključuje s
tezom kako je, dok su svi slavili pad Berlinskoga zida, on kao reporter na Kosovu pratio
sukobe Srba i Albanaca, i već onda znao da je budućnost na Kosovu, a ne u Berlinu.
Naravno, ne možemo ne spomenuti “sukob civilizacija” (Huntington, 1998) koji danas nakon
napada SAD-a na Irak bez odobrenja UN-a zaista izgleda kao samoispunjavajuće
20
proročanstvo. No, za mnoge pripadnike i pripadnice alterglobalizacijskoga pokreta priča
stoji potpuno drugačije te ističu kako je globalizacija “proces u kojem korporacije pomiču
novac, tvornice i proizvode još većom brzinom u potrazi za jeftinom radnom snagom i
sirovinama te vladama koje su voljne zanemariti zakone za zaštitu potrošača, radnika i
prirode” (Ritchie, 1997: 1). Globalizaciju se smatra “tekućom vrpcom koja okružuje svijet
proizvodeći još više 3D (dirty, dangerous, difficult) poslova i proširuje jaz između bogatih i
siromašnih” (Feffer, 2002). Subcommandante Marcos, glasnogovornik pobunjenih zapatista
i zapatistkinja s juga Meksika označava takvo stanje kao pokušaj “pretvaranja svijeta u
veliku trgovinu gdje se mogu kupiti Indijanci, žene, gdje se mogu kupiti djeca, emigranti,
radnici, pa i cijela zemlja kao što je Mexico” (Martinez i Garcia, 1997). Stavovima o
globalizaciji i njenim mnogostrukim aspektima koje imaju akteri alterglobalizacijskoga
pokreta, a na osnovu kojih stvaraju svoj aktivan odnos prema procesu globalizacije, vratit
ćemo se kasnije u knjizi pri analizi samoga pokreta.
Kao korak prema zaključku uvoda u teorijsko razjašnjavanje pojma globalizacije, kao i
različitih tumačenja toga procesa i njegovih posljedica možemo ponovno pozvati u pomoć
Jana Arthura Scholtea. Naime, Scholte ističe da ukoliko promatramo globalizaciju kroz
prizmu internacionalizma, liberalizma, univerzalizma te modernizacije ili vesternizacije, kao
što čine mnogi od do sada spominjanih autora, zaista možemo steći uvjerenje kako se radi o
nastavku staroga ili već viđenoga fenomena. Svim gore nabrojanim tendencijama mogli smo
svjedočiti u prošlosti i one zaista ne predstavljaju ništa novo. Imali smo prilike u našoj
povijesti prolaziti i kroz periode velikoga rasta internacionalnih veza, neovisno govorimo li o
političkim odnosima, migracijama ili nečemu trećemu. Doba ekonomskog liberalizma kojem
smo svjedočili nekih pedesetak godina do Prvoga svjetskog rata toliko fascinira neke autore
da promatraju globalizaciju samo kroz taj aspekt, što je kako smo već napomenuli, po nama
redukcionistički. Širenje nekih univerzalnih vrijednosti ili gledanje na svijet kao na jedno
mjesto, pa onda i širenje zapadnih vrijednosti kroz modernizaciju, također su već doživljeni
fenomeni na našoj planeti. Scholte uvodi novi pojam kojim opisuje što je to zaista novo u
globalizaciji, što je zapravo ono “globalno” u globalizaciji. Tu uvodi pojam
“deteritorijalnosti” ili bi bilo bolje čak reći “nadteritorijalnosti” (2000: 46). Nadteritorijalni
odnosi među ljudima danas predstavljaju zaista nešto distinktivno u odnosu na prethodna
razdoblja. Ovime je Scholte na tragu shvaćanju “globalizacije kao procesa (ili više procesa)
koji uključuje transformaciju prostorne organizacije socijalnih relacija i transakcija” (Held at
all., 1999 :16). Za razliku od prije, danas je moguće da banka u Švicarskoj u vlasništvu osobe
iz Saudijske Arabije odobri kredit u američkim dolarima osobi iz Dominikanske Republike.
Možemo dati i primjer s Tegel aerodroma u Berlinu, gdje se najavljuje noćni let za Hamburg.
21
To sve ne bi bilo ništa neobično da djevojka koja najavljuje noćne letove ne sjedi u SAD-u jer
je, naime, u to doba u SAD-u dan pa se ne plaća veća nadnica kao u slučaju noćne smjene, a
i takva je usluga općenito jeftinija u SAD-u nego u Njemačkoj (Beck, 2000:11). Satelitska TV,
američki dolar, burze, antiratni globalni pokret, financijske transakcije, Internet, efekt
staklenika, eksplozija nuklearne elektrane u Černobilu i drugi fenomeni imaju do danas
neviđen nadteritorijalni karakter. Niti jedna država ne može samostalno riješiti problem
klimatskih promjena, niti ga može riješiti preko teritorijalnog koncepta. Pri tome, Scholte
upozorava kako ne treba smatrati kako to istovremeno znači i kraj “teritorijalne geografije”.
Trenutno svjedočimo istovremenom postojanju državnih granica i teritorijanog koncepta
odnosa u svijetu, istovremeno s nadteritorijalnim fenomenima nezabilježenima do danas. Mi
koji živimo u ovom dijelu jugoistoka Europe u proteklih petnaest godina najbolje smo se
mogli uvjeriti koliko koncept teritorija igra važnu ulogu za velik broj ljudi. Tomilson (1999)
daje dobar primjer važnosti koncepta teritorijalnosti unatoč našem globaliziranom svijetu.
Naime, za vrijeme međunarodnih letova koji uopće ne slijeću, već samo nadlijeću nebo iznad
Saudijske Arabije, stjuardesa obavijesti putnike i putnice kako tijekom prelaženja Saudijske
Arabije u avionu nije dozvoljeno ispijanje alkohola. Globalizacija donosi relativnu, a ne
kompletnu deteritorijalizaciju socijalnoga života pa se ističe usporedo s globalizacijom i
postojanje procesa fragmentacije. Globalnost ne znači kraj teritorijalnosti, već kraj njezine
supremacije nad drugim aspektima.
Mogli bismo ovu raspravu oko teoretskog definiranja globalizacije zaključiti
najjednostavnije. Prije nekoliko godina iz Njemačke sam dobio mail u kojem je netko prateći
tadašnje trendove pokušao šaljivo dati odgovor na pitanje što je globalizacija? Pa je odgovor
bio: globalizacija je kada se engleska princeza, poznatija kao Diana, zajedno sa svojim
ljubavnikom iz Egipta koji priča na mobitel iz Švedske sudari u tunelu u Francuskoj, u autu
iz Njemačke koji pogoni motor proizveden u Nizozemskoj. Vozi ih vozač iz Belgije koji je
malo cugnuo viskija iz Škotske, a naganjaju ih talijanski paparazzi na motorima iz Japana.
Nakon sudara liječi ih posebni doktor iz SAD-a, kojem pomažu medicinske sestre iz Filipina,
uz korištenje lijekova proizvedenih u Brazilu. Poruku je toj osobi u Njemačku poslao netko iz
Hrvatske da bi se ponovno vratila i došla do mene.
Šalu na stranu, za kraj nije na odmet ponoviti kako nisu svi ljudi na isti način globalizirani s
obzirom na državu i grad u kojem žive, s obzirom na posao, spol, rod, rasu, dob i drugo.
Globalizacija je kompleksni niz procesa koji djeluju vrlo nejednako u kategorijama vremena i
prostora (Dicken, 1998).
22
SVIJET POD OPSADOM
U Sarawaku ima previše kiše. Smeta mi u igranju golfa.
James Wong, malezijski ministar okoliša i turizma te vlasnik najveće korporacije za
preradu i trgovinu drvetom u odgovoru na pitanje nije li zabrinut zbog
prekomjernog krčenja tropskih kišnih šuma u pokrajini Sarawak
Navest ćemo neke od osnovnih i najčešćih argumenata pokreta kojim se služi i kojima brani
svoje stavove, smatrajući pritom dolje navedene probleme sastavnim ili inherentnim dijelom
globalizacije. Isticanje glavnih sastavnica kritike aktera i akterica ovoga pokreta čini mi se
važnim, kako bismo mogli istražiti motive i vrijednosti brojnih aktera i akterica
alterglobalizacijskoga pokreta. Jasno je kako ova raspodjela služi samo u svrhu bolje
preglednosti jer se mnogi od tih problema međusobno isprepliću. Na primjer, odavno više
nema smisla govoriti samo o ekološkim problemima ukoliko pri tome ne sagledamo i pitanja
ljudskih prava, nepravednih ekonomskih odnosa i druge probleme. Možemo to shvatiti kao
slagalicu, gdje je svaki komadić jedan segment problema, ali tek kad ih zajedno spojimo,
pred nama je prava i potpuna slika.
23
RAST SOCIJALNE NEPRAVDE I SIROMAŠTVA
Prodati nešto je kao cijediti krv iz kamena. Tako je opisala naš svijet i svoj život prodavačica
na placu u afričkoj državi Mali, odgovarajući na pitanje kako preživljava u natjecanju sa
subvencioniranom hranom sa Zapada. Rijetko kad se mogu sjetiti točnije i bolnije misli o
svijetu pod opsadom. Neoliberalni kapitalizam jurišnički vuče svijet prema sve većoj
nejednakosti i socijalnoj nepravdi. Sve veći jaz između sve manjega broja bogatih i sve
većega broja siromašnih, zapravo je kontinuirana tendencija koja je počela još ’70-ih godina
prošloga stoljeća. Prema podacima UN-a odnos razlike u zaradi između 20 posto najbogatijih
ljudi na planeti i 20 posto najsiromašnijih iznosio je tada 30:1. Početkom ’90-ih godina
prošloga stoljeća iznosio je 61:1. Nesrazmjer, odnosno jaz između najbogatijih i
najsiromašnijih se i posljednjih godina sve više produbljuje, tako da polovicom ’90-ih
najbogatija petina stanovništva uživa u 82,7 posto svjetskoga bogatstva, dok najsiromašnija
petina 1,4 posto svjetskoga bogatstva (Korten, 1996). Nesrazmjer se nastavio povećavati na
86:1 (Wallach i Woodall, 2004). Najbogatijih 5 posto ima za 114 puta više ekonomskoga
bogatstva od najsiromašnjih 5 posto, dok najbogatijih 1 posto ima koliko i najsiromašnijih 57
posto (UNDP, 2003:). Najbogatijih 358 ljudi ima prihode kao i 45 posto svjetske populacije
(oko 2,5 milijarde ljudi). Gini koeficijent s kojim se mjeri ekonomska nejednakost u nekom
društvu stavlja na prvo mjesto Južnu Afriku koja je prestigla donedavno prvi Brazil. Što se
tiče ekonomski razvijenih zemalja najveću ekonomsku nejednakost ima SAD. Najbogatija
petina američkoga stanovništva 1995. godine posjedovala je 49 posto od ukupne zarade, dok
je najsiromašnija petina imala samo 3,6 posto. Ekonomska nejednakost je danas zaista
globalizirana i može se vidjeti u svakom aspektu društva, u svim sektorima i kategorijama. U
SAD-u prosječan direktor korporacije zaradi 400 puta više nego običan radnik (Bader,
2000). Zadnji podaci govore kako je razlika između radnika i direktora u SAD-u skočila na
nevjerojatnih 1:531 (Večernji list, 24.07.2002.). Siromaštvo u SAD-u je zapravo tiha i
neispričana priča. Svaki dvadeseti Amerikanac nije u stanju pravilno i nutricionistički
vrijedno prehranjivati se. Preko dvadeset milijuna ljudi ovisi o javnim kuhinjama i drugim
programima za pomoć u prehranjivanju, a 60 milijuna radi u nesigurnim, slabo plaćenim
poslovima. Njihove plaće i dalje padaju. U Sad-u je 13,7 posto stanovništva siromašno, a
zdravstveno osiguranje nema 45 milijuna ljudi u SAD-u (Hertz, 2002). Zadnji podaci
Američkog ministarstva poljoprivrede (USDA) ističu kako se i posljednjih pet godina glad u
SAD-u povećala za 43 posto. Danas 38,2 milijuna Amerikanaca i Amerikanki živi u opasnosti
od gladi i pothranjenosti, od čega je 14 milijuna djece. Polovica bankrota u SAD-u ima uzrok
24
u nemogućnosti plaćanja zdravstvenih usluga i računa. Po studiji objavljenoj u časopisu
Health Affairs godišnje 2 milijuna stanovnika SAD-a proglasi bankrot iz toga razloga.
Centers for Disease Control and Prevention iz SAD-a je u studenom ove godine istaknuo
kako je u toj zemlji stopa smrtnosti novorođenčadi prvi put u porastu od 1958. godine.
Također, ekonomska nejednakost se znatno povećala u svim bogatim zemljama od 1975.
godine, osim u Njemačkoj (Carley & Spapens, 1998; UNDP, 2003; Worldwatch Institute,
2003).
Gotovo polovina svjetskoga stanovništva živi s manje od 2 dolara na dan, što Svjetska banka
i UN smatraju minimumom za zadovoljenje osnovnih potreba, a 1,2 milijarde ljudi živi s
manje od jednog dolara na dan, što je stanje “ekstremnog siromaštva”. FAO je na
posljednjem World Food Summitu istaknuo kako je 825 milijuna ljudi još uvijek u stanju
gladi i pothranjeno. Preko 17 milijuna ljudi živi u statusu klasičnih robova, dok je preko 250
milijuna djece mlađe od 14 godina zaposleno kao dječja radna snaga. Svjetska banka i ostali
zastupnici neoliberalnog kapitalizma posebno vole spomenuti smanjenje broja ljudi koji su
ekstremno siromašni s obzirom na broj stanovnika. Taj broj je pao tijekom devedestih s 30
posto na 23 posto ukupnoga stanovništva, premda je upitan način računanja, na što ćemo se
osvrnuti kasnije. Ukoliko se uračuna rast stanovništva, radi se o smanjenju za svega 123
milijuna ljudi, što u UNDP-ju zaključuju kao malu brojku nedovoljnu da se eliminira
siromaštvo. Veliki dio zapravo otpada na Kinu koja je imala velikih uspjeha u borbi protiv
siromaštva. Ukoliko se isključi Kina iz ukupne brojke, radi se o porastu broja ekstremno
siromašnih ljudi za 28 milijuna (UNDP, 2003).
U svom izvještaju State of the World 2002, nezavisna znanstvena institucija koja se bavi
problemima socijalne nesigurnosti i nepravde te mogućnostima kretanja prema održivom
društvu Worldwatch Institute, osvrnula se na dostignuća ostvarena u desetogodišnjem
razdoblju od konferencije o održivom razvoju održane u Riju 1992. godine do tada
nadolazeće u Johanesburgu. Takva usporedba nije slučajna budući da su se upravo na
konferenciji u Riju izredale brojne najave o budućim nastojanjima i politikama prema
pravednijem i održivijem svijetu. Ne može se poreći kako je prošlo stoljeće dovelo do nekih
nepobitnih pomaka prema poboljšanju životnih uvjeta u našim društvima. Ističe se kako je
životni vijek u zemljama u razvoju porastao za osam godina, dok je nepismenost pala za 25
posto (UNDP, 2003). Smanjenja je smrtnost uslijed oboljenja od tuberkuloze (više od
350.000 ljudi), dijareje (oko 900.000 ljudi) i ospica (oko 200.000 ljudi). Ipak, čak i ti pomaci
mogu nas, blago rečeno, tek donekle zadovoljiti, a zapravo ostaviti gorak okus u ustima s
obzirom na mogućnosti koje danas imamo. Čak i kod bolesti kod kojih je smanjena smrtnost
25
javlja se veliki problem sve veće otpornosti na antibiotike nakon što se konzumiraju neko
vrijeme, a tuberkuloza i dalje ostaje na drugom mjestu po smrtnosti, odmah iza AIDS-a.
Izlječive infekcijske bolesti pravodobnom preventivom ili kasnije i postojećim (ali
nedostupnim) lijekovima svaki dan koštaju života 30.000 djece i upravo ta činjenica odaje
posve otužno stanje pravila po kojima funkcionira današnji svijet. Stopa smrtnosti od nekih
zaraznih bolesti je u tih deset godina znatno porasla, premda, kako smo rekli, postoje
lijekovi koji bi mogli tu stopu smanjiti. Primjerice, AIDS-om je zaraženo skoro 35 milijuna
ljudi, od čega preko 2,5 milijuna djece. Umire više od 3 milijuna ljudi godišnje, što je porast
od 6 puta u odnosu na 1992. godinu. Također je došlo do porasta smrtnosti od malarije.
Uglavnom, gotovo sve te porazne brojke odnose stvarne živote u zemljama u razvoju,
posebno u Africi, posebno u sub-saharskom području, čime te zemlje još dodatno tonu u
siromaštvo. Različiti životni uvjeti i različiti životni stilovi uvjetuju i potpuno drugačiju sliku
oboljenja i pojava bolesti od kojih pate stanovnici i stanonovnice ekonomski bogatih i
siromašnih zemalja. Dok ljudi u siromašnim zemljama umiru od preventivnih zaraznih
bolesti poput tuberkuloze, malarije, AIDS-a i drugih, ljudi u ekonomski bogatim zemljama
koji čine svega 28 posto od ukupne svjetske populacije zauzimaju 42 posto svih smrti od
kardiovaskularnih bolesti, raka, bolesti respiratornoga sustava i sličnih čije uzroke nalazimo
u određenim životnim stilovima, premalom kretanju, pušenju i konzumiranjem hrane koja je
bogata solima, šećerom i masnoćama. Polovica stanovništva SAD-a i Kanade, na primjer,
uzima kao lijekove tzv. “ubojice bola”, antidepresive i slično. To je zapravo tražena skupina,
jer se 90 posto svih proizvedenih lijekova proda u ekonomski bogatim zemljama. Svake
godine 2,3 milijuna ljudi umre u zemljama u razvoju od jedne od osam bolesti koje se mogu
spriječiti pravovremenim cijepljenjem (WWI, 2005). U Africi svega 2 posto ljudi ima pristup
lijekovima protiv AIDS-a. U razdoblju 1975.-1997. od 1.223 komercijalna lijeka
farmaceutskih korporacija samo je trinaest bilo namijenjeno za ublažavanje bolesti u
tropskim područjima gdje je najviše oboljelih od zaraznih bolesti zato jer ih tamo nema tko
kupovati. Čak pet od najprodavanijih deset lijekova u svijetu jesu lijekovi namijenjeni za
srčane bolove, prekomjernu debljinu ili pretilost, žgaravicu i druge slične bolesti koje
potječu od konzumiranja loše hrane ili nezdravog načina života. Tržište za te lijekove vrijedi
više od 56 milijardi dolara (Worldwatch Institute, 2002: 14). U SAD-u godišnji troškovi za
liječenje ljudi s pretjeranom težinom iznose 117 milijardi dolara (Seabrook, 2003). Za svaki
dolar koji WHO potroši u kampanjama protiv bolesti koje uzrokuje mesom bogata prehrana
zapadnjačkih društava, korporacije iz tog sektora samo na reklame te iste hrane potroše 500
dolara.
UN-ov Human Development Index je mjerilo koje se dobije kombiniranjem podataka o
26
dugom i zdravom životu, educiranosti te osnovnim uvjetima za život. HDI se posljednjih
nekoliko godina pogoršao, odnosno u padu je u 21 državi, što je praktički bilo nezabilježeno
do kraja ’80-ih godina prošloga stoljeća, jer se postignuto unutar kategorija mjerenih za HDI
vrlo teško gubi. Naime, nakon postizanja određenoga životnog vijeka ili stupnja pismenosti,
vrlo je teško, bez vanjskih utjecaja ili velikih kriza, očekivati pad tih kategorija. Čak su 54
zemlje danas siromašnije nego li 1990. godine.[7] U 21 zemlji od njih 54 povećan je broj
ljudi koji pati od gladi, u 14 država umire više djece s manje od pet godina, u 12 se smanjuje
udio djece u osnovnim školama, a u 34 je životni vijek u padu. Takav pad i praktički stanje
preživljavanja u godinama nakon Drugoga svjetskog rata bilo je rijetko viđano. Mark
Malloch Brown iz UNDP-a istaknuo je kako su “padovi u HDI-ju neobični, jer je generalna
tendencija da ti indikatori polako rastu tijekom vremena (UNDP, 2003). U izvještaju se ističe
kako je “svijet sučen s oštrom razvojnom krizom”. Sve se to događa u trenutku kada
proizvodimo više nego ikada i kada se u svijetu zarađuje i obrće novaca više nego ikada. Od
1950. godine svjetska je ekonomija porasla za sedam puta i danas iznosi 43,2 bilijuna dolara
godišnje. Od 1990. godine vanjski dug zaduženih zemalja povećao se za 34 posto,
dosegnuvši sumu od 2,5 bilijuna američkih dolara, ostavljajući dalje te zemlje u zatvorenom
krugu uzimanja novih kredita ne bi li se na taj način otplatile kamate starih dugova uz
devastirajuće posljedice za društva tih zemalja. Čak i pomoć nerazvijenim zemljama
dogovorena u Riju na 0,7 posto od ukupnog bruto nacionalnoga proizvoda ekonomski
bogatih zemalja ne samo da nije došla do tih 0,7 posto, već se i smanjila u odnosu na Rio na
0,22 posto. Iznimke su Nizozemska, Švedska i Norveška koje su povećale svoju pomoć na
iznad 0,8 posto od ukupnog BNP-a. Pomoć SAD je pala na 0,1 posto od ukupnog BNP-a
(WWI, 2002: 185). Pomoć zemljama u razvoju se kreće oko 50 milijardi dolara godišnje, ali iz
tih istih zemalja prema bogatima se godišnje kroz otplatu duga upućuje 200 milijardi dolara
(Khor, 2003). No, i od te nikakve pomoći, velika većina nikada ne ugleda zemlje u razvoju.
John Samuel, direktor azijskoga odjela ActionAida ove je godine u studiji Stvarna pomoć
istaknuo kako čak 60 posto od ukupne pomoći zemljama u razvoju za godinu 2003. godinu,
kada je istraživanje provođeno, nikada nije došlo do najsiromašnijih ljudi. Novac je potrošen
na skupe konzultacije “zapadnih stručnjaka” ili na tzv. recikliranje kada se novac uvjetuje
kupovinom robe iz zemlje donatora (ZamirZine, 14.07.2005.). A naša prodavačica pomidora
u afričkoj državi Mali i dalje cijedi krv iz kamena kako bi preživjela. Istovremeno, dok UN
zahtijeva 10 milijardi dolara godišnje za suzbijanje epidemije AIDS-a i drugih izlječivih
zaraznih bolesti, zemlje članice G8 godišnje na vojne proračune izdvoje 839 milijardi dolara,
a sve vlade svijeta dnevno izdvajaju preko 2 milijarde dolara na svoje vojske. Od toga na sam
SAD otpada 36 posto uz tendenciju rasta (Worldwatch Institute, 2003).[8] Po izvještaju
27
Amnesty Internationala (2003) u razdoblju 1997.-2001. tri četvrtine u prodaji oružja zauzima
pet članica skupine G8. SAD zauzimaju 44,5 posto, Rusija 17 posto, Francuska 10 posto,
Britanija 7 posto i Njemačka 5 posto. SAD godišnje na vojsku potroši 530 milijardi dolara.
Samo na popravak teškog oružja, helikoptera, tenkova i ostaloga vojnog vozila SAD izdvaja
preko 4,5 milijardi dolara. I Senat i Kongres su najavili smanjivanje budžeta za sljedeću
godinu koja će najviše pogoditi siromašne preko nepovoljnih poreza, smanjivanja
zdravstvene pomoći, pomoći za djecu te drugih potreba ljudi koji Bushovoj vlasti nisu toliko
važni u odnosu na potrebu punjenja budžeta za vojsku. 90 posto vojne pomoći SAD veže za
vlastitu ekonomiju (Meyer, 1998). Od 1990. do 2001. zemlje Srednjega istoka su uvezle
oružja u vrijednosti 190 milijardi dolara čime su postale najmilitirizanije zemlje na planeti.
Isto tako, neke od najzaduženijih i najsiromašnijih zemalja na planeti poput Eritreje,
Burundija ili Pakistana troši više na oružje nego na zdravstvo i edukaciju zajedno. Pozitivan
je primjer Brazila koji je 2003. godine odustao od kupovine vojnih aviona te smanjio vojni
budžet za 4 posto kako bi financirao ambiciozni program protiv gladi.
Uglavnom zahvaljujući galopirajućim apetitima SAD-a za globalnom militarizacijom, svijet se
približava godišnjim troškovima za oružje od bilijun dolara. S druge strane, godišnje bi za
rješavanje problema trebalo izdvojiti: 37 milijardi dolara za osiguranje pitke vode i
kanalizacije, 24 milijarde za smanjivanje gladi za pola, 24 milijarde za sprječavanje daljnje
erozije tla, 12 milijardi dolara za sva prava i zaštitu trudnica, 8 milijardi za prevenciju kiselih
kiša, 5 milijardi za iskorjenjivanje nepismenosti, 3 milijardi za cijepljenje svakog djeteta u
zemljama Trećega svijeta. Sve je to zajedno duplo manje od preko 200 milijardi dolara
potrošenih na rat u Iraku (WWI, 2005).
28
UNIŠTAVANJE OKOLIŠA I PRIRODNIH RESURSA
U već spomenutom izvještaju State of the World 2002 koji prati promjene u brojnim
kategorijama i indikatorima u desetogodišnjem razdoblju posebno mjesto zauzima odnos
prema prirodnim resursima te održivost proizvodnje i način života na planeti. I premda
održivi razvoj može slobodno konkurirati globalizaciji kao pojam kojem se deklarativno
najviše volimo predati i koji se najčešće čuje u medijima, strategijama i drugoj literaturi, po
izvještaju koji radi Worldwatch Institute u desetogodišnjem razdoblju 1992-2002 radili smo
upravo to – puno više pričali o održivom razvoju, a puno manje ga prakticirali i činili
realnom i praktičnom razvojnom politikom na Zemlji.
Doduše, neke uspjehe ne bi bilo pošteno prešutjeti, poput smanjenja emisije CFC-a za 87
posto u tom razdoblju. Uglavnom je to toga došlo zbog prestanka proizvodnje frižidera,
raznih sprejeva i ostalih proizvoda koji su emitirali te plinove. No, čak i taj uspjeh u
oporavku ozonskoga omotača osjetit ćemo tek za 50 godina, upozoravaju stručnjaci zbog
prevelike akumulacije u atmosferi (Ayres, 2000). U istom razdoblju, unatoč opće
prihvaćenim deklaracijama iz Rija i Kyoto protokolu, došlo je do ogromnog porasta emisije
CO2 u atmosferu za 9 posto, odnosno za 400 milijuna tona ugljičnog dioksida. U slučaju
SAD-a to znači povećanje od 18 posto za razdoblje 1990.-2000. Klimatske promjene i
nestabilni vremenski uvjeti kojima svjedočimo sve češće imaju kao svoju posljedicu i sve veći
broj tzv. ekoloških izbjeglica, dakle osoba koje su bile prisiljene napustiti svoj dom ne zbog
oružanih sukoba, već zbog brojnih vremenskih nepogoda koje svijet godišnje koštaju
nekoliko desetaka milijardi dolara. Glavni savjetnik vlade Velike Britanije Sir David King
istaknuo je u jednom od svojih intervjua kako su od svih problema s kojima se danas
suočavamo klimatske promjene ozbiljniji problem od terorizma te je u skladu s tim optužio
Bushevu vladu zbog odbijanja prihvaćanja borbe protiv klimatskih promjena, čemu SAD
uvelike doprinose. Iz sličnih razloga došao je prijedlog od nevladine organizacije New
Economics Foundation da se provede “Kyoto porez” na SAD, odnosno da se uvedu ekološke
sankcije protiv SAD-a, jer odbijaju potpisati Kyoto protokol čime njihove korporacije imaju
kompetitivnu prednost pred na primjer europskima koje su se obavezale na ulaganja u
smanjenje negativnog utjecaja na klimu (Barnes, 2003). Inuit narod iz Kanade i s Aljaske
pokrenuo je tužbu Inter-američkoj komisiji za ljudska prava protiv SAD-a, jer im globalno
zatopljenje (i SAD kao najodgovorniji za taj problem) uništava kuće, erodira obale i tjera na
seljenje u unutrašnjost (Brown, 2003). Međunarodni crveni križ ističe kako je danas više
29
ekoloških izbjeglica (25 milijuna), nego izbjeglica koje bježe pogođene ratom ili iz
ekonomskih razloga. Problem je što ekološke izbjeglice nemaju po Ženevskoj konvenciji
nikakva prava kao izbjeglice. Bogate zemlje odbijaju i “priznate” izbjeglice pa se ne žele
dodatno baviti s ovim nepriznatima, premda dobrano sudjeluju u njihovom stvaranju. Nema
šanse da se na najvišem nivou prihvati ideja “ekološkoga duga”, gdje bi svaka zemlja primila
onoliko ekoloških izbjeglica koliko ih proizvede emisijom stakleničkih plinova. Po tome bi sa
svojih 25 posto udjela samo u emisiji CO2, SAD trebale primiti 2.500.000 ljudi. Neke zemlje
se, na žalost, već pripremaju za dan kada će im more zakucati na vrata. Tako, otok Tuvalu
već ima potpisan sporazum s Novim Zelandom o prihvatu svih 11.000 stanovnika i
stanovnica kada će se zbog klimatskih promjena more podići do razine da život na otoku
bude nemoguć (Tena Erceg, Feral Tribune 944, 18.10.2003.). No, neki više ni to ne mogu
čekati. Na nekih 30-ak kilometara južno od vrha Arktika u mjestu Shishmaref živi nešto više
od 500 Eskima i Eskimki. Ti ljudi čekaju na preseljenje koje su izglasali na referendumu.
Razlog su klimatske promjene. Površine otoka sve više erodiraju od olujnih valova koji se
penju prema mjestu koje lagano klizi prema moru, a more se sve više diže. Prije su se
naselja gradila blizu obala, jer su stanovnici i stanovnice ovisili/e o moru. Sada ih ono zbog
političke odluke i životnog stila “Nalauqmiuma” (u prijevodu bijelih ljudi) ugrožava.
Preseljenje je pristala platiti vlada SAD-a i koštat će 180 milijuna dolara. Porast razine mora
doveo je u pitanje opstanak 213 naselja uzduž otoka (Novi list, 26. ožujak, 2005.).
Worldwatch Institute dalje nastavlja kako izumiranje prijeti za: 12 posto usjeva, 11 posto
ptica, 20 posto gmazova, 25 posto sisavaca, 25 posto vodozemaca i 34 posto riba te se ističe
povećanje ugroženih koraljnih grebena s 10 na 27 posto. Po FAO-u u prošlome stoljeću
gubitak biološke raznolikosti u poljoprivrednim usjevima iznosi čitavih 75 posto. Neki podaci
zaista zvuče nevjerojatno – svaki sat uništimo tri biljne i životinjske vrste, a svake sekunde
uništavamo šume u veličini nogometnoga igrališta (Ayres, 2000). Malarija, koja godišnje
ubije oko 2 milijuna ljudi, u 90 posto slučajeva ima uzrok u krčenju šuma čime se stvara
plodno tlo za množenje komaraca maraličara. Takav mentalitet najbolje ilustrira izjava od
prije nekoliko godina tadašnjega senatora Rubena Ayale koji je prilikom izglasavanja zakona
o zaštiti ugroženih vrsta u SAD-u, izrazio stav kako su i dinosaurusi onomad izumrli pa
njemu eto, ipak ne fale… stoga mu nije jasno čemu tolika buka oko 25.000 biljnih i
životinjskih vrsta što ih čovjek istrijebi svake godine. Približno polovica šumskoga područja
koje je nekad pokrivalo Zemlju je uništeno, dok FAO procjenjuje nastavak uništavanja
šumskih površina za 2,2 posto, što otprilike odgovara veličini 2,5 teritorija RH. Druge pak
organizacije ističu kako je ova procjena FAO-a zapravo zamagljivanje stvarnosti i zatvaranje
očiju pred problemima. Naime World Resourse Institute ističe kako FAO u svoju procjenu
30
prekrivenosti šumama uključuje i plantaže drvećem, premda je jasno kako plantaže drveća
nisu šume te ne mogu osigurati takvu biološku raznolikost i usluge eko-sistemu. Također
FAO je smanjio postotak prekrivenosti drvećem potreban da se neko područje proglasi
šumom s 20 posto na 10 posto. WRI ironično zaključuje kako se takvim procjenjivanjem neka
pustinjska područja u Australiji mogu smatrati šumama (WWI, 2002). Zbog konflikata kojima
je glavni ili jedan od glavnih uzroka borba za resurse, tijekom ’90-ih godina prošloga stoljeća
ubijeno je preko pet milijuna ljudi, a raseljeno između sedamnaest i dvadest i jedan milijun.
Oko jedne četvrtine svih ratova vođenih posljednjih godina imalo je svoj uzrok u borbi za
kontrolom nad prirodnim resursima kao što su drago kamenje, drvo ili nafta – resursi o
kojima ovisi životni stil ljudi u bogatim zemljama (Worldwatch Institute, 2003).
Nekontrolirana sječa šume uzrokovala je i uzrokuje neke od najgorih ratova u svijetu.
Izravno je povezana s ratovima u Kambodži, Siera Leoneu, Obali Slonovače, Demokratskoj
Republici Kongou, Burmi i Liberiji (Blondel, 2004).
Više od milijardu ljudi nema pristup pitkoj vodi, a skoro tri milijarde ljudi nema
zadovoljavajuće sanitarne uvjete za život (10 milijuna ljudi, od čega 4 milijuna djece umire
godišnje od bolesti prouzrokovanih nečistom vodom ili lošim sanitarnim uvjetima). Kolera
koja godišnje ubije oko 3 milijuna ljudi ima u 90 posto slučajeva uzrok u nečistoj pitkoj vodi.
Do 2025. godine procjenjuje se porast na dvije trećine stanovništva koje će imati problema s
pristupom i opskrbom pitkom vodom. Uz sve manje dostupnih izvora pitke vode, iscrpljenost
i zagađenost postojećih izvora te nejednako konzumiranje vode, voda postaje prozirnim
zlatom – resursom oko kojeg će se voditi ratovi u 21. stoljeću. Čak “17 riječnih tokova u 51
državi na pet kontinenata predstavlja veliki rizik za potencijalne konflikte zbog jednostrane
gradnje brana ili kontrole vode, odnosno riječnog sliva koje prolazi kroz teritorije dviju ili
više nacija” (Worldwatch Institute, 2002: 8). Sam potpredsjednik Svjetske banke Ismail
Serageldin je svjestan kako će se “ratovi našega stoljeća voditi zbog vode” (Hines, 2000:
195). Time je zanimljivo što institucija kojoj on potpredsjeda podupire konflikte oko vode
agresivnim inzistiranjem na privatizaciji vodenih resursa i distribucije. Time korporacije sve
više zauzimaju pozicije i unutar sektora vode koja time postaje sve više roba, a manje
neupitno ljudsko pravo svake osobe. I u našoj regiji se mogu pratiti takva nastojanja. Kako
piše novinarka Gordana Petrovčić (Vjesnik, 14.03.2005.), svoje vodovode prodali su
Bukurešt, Sofija, Budimpešta i Segedin. Nakon toga bi uvijek uslijedila poskupljenja vode.
Vivendi i SUEZ kao najveće korporacije na svijetu koje se bave vodom kao biznisom
pokupovale su vodovode po Poljskoj, Rumunjskoj, Mađarskoj, Češkoj, Estoniji i Armeniji. Sve
se to ne bi moglo dogoditi bez “pomoći” Svjetske banke i Europske banke za obnovu i razvoj.
U Hrvatskoj imamo zakon koji sprječava rasprodaju vodovoda do 2018. godine. Ipak, znamo
31
da se zakoni mijenjaju i pod pritiskom, tako da i dalje treba biti na oprezu kad je u pitanju
zaštita voda. Ipak, spomenimo kako je njemačka korporacija RWE dobila ugovor za
izgradnju pročistača otpadnih voda koji im je poklonilo Gradsko poglavarstvo Zagreba,
premda im je stručna komisija toga istog Poglavarstva poručila kako je projekt “potpuno
neprimjeren uvjetima odvodnje i stanju kanalizacije” (Vidan, 2005). U idućih 30-ak godina
građani i građanke Zagreba morat će RWE-u platiti između 200 i 500 milijuna eura
zahvaljujući tom ugovoru. Nakon ugradnje pročistača cijena vode po kubnom metru je
porasla gotovo dvostruko. Glavni državni inspektor je u ljeto 2003. godine objavio kako je
utvrdio da je Bechtel krao vodu iz ličkih rijeka Like i Gacke. Bechtel je mjesecima bespravno
eksploatirao vodu te su zabilježeni i slučajevi pomora ribe i rakova (Željko Popović, Jutarnji
List, 28.08.2003.). Kao što je slučaj i s hranom, najveća je tragedija što “vode ima i više nego
dovoljno” te bi bilo moguće do 2015. godine živjeti i s 50 litara pitke vode po osobi, što je po
procjenama UN-a i više nego dovoljno za zadovoljenje svih osnovnih potreba, te bi moglo
osigurati svakog stanovnika i stanovnicu na planeti uz pad sadašnjih zaliha za svega 1 posto
(Worldwatch Institute, 2004). 2,5 milijardi galona vode potrebno je da se navodne golf tereni
u svijetu. Ista količina vode dovoljna je za osiguravanje dnevnoga minimuma vode za 4,7
milijardi ljudi. Prosječna količina pesticida na poljoprivrednom zemljištu je 1,5 kila, a na golf
terenu je 9 kila (Worldwatch Institute, 2004).
Global Environment Outlook koji je izdao UN 2002. godine još je pesimističniji u prognozi
ukoliko se nešto ne promijeni, ističući kako će 30 godina od Konferencije o Zemlji u
Johannesburgu više od polovice stanovnika i stanovnica planete Zemlje osjećati nedostatak
pitke vode, povećanje emisije CO2 za duplo, nekontrolirano i devastirajuće širenje gradova…
(Brown, 2002). Biotehnološke korporacije sve više pljačkaju znanje i resurse urođeničkih
skupina i naroda te siromašnih zemalja. Poseban problem u uništavanju prirodnih resursa
čini preveliki i neodrživi konzumerizam u ekonomski bogatijim zemljama. Prosječna osoba iz
SAD-a konzumira pet puta više energije za svoj način života nego prosječna osoba iz
Meksika, 10 puta više nego osoba iz Kine i 30 puta više nego osoba iz Indije (Hertz, 2002).
Bilo bi nam potrebno nekoliko planeta ako bismo svi živjeli na takav način, a opet takav
životni stil se izvozi kao poželjan, namjera mu je postati globalnim. Worldwatch Institute je
svoj izvještaj za 2004. godinu naslovio s The Consumer Society, stavljajući upravo poseban
fokus na ovaj problem. U 2002. se u cijelom svijetu na reklame potrošilo 446 milijarde
dolara, što predstavlja rast za devet puta od 1950. godine. Na SAD otpada više od polovice
te svote. Tu je posebno atakirana mlađa populacija kao najvjernija potrošačka skupina.
Djeca u SAD-u godišnje vide 30.000 televizijskih reklama, od kojih im mnoga nude nezdravu
hranu i pića. Upravo o nabrojenim problemima govori Ed Ayres (2000) u knjizi God’s Last
32
Offer. Ayres u spomenutoj knjizi izdvaja četiri bodlje koje bi mogle uništiti svijet ukoliko
nešto ne promijeniimo s našim razmišljanjem i načinom života. Sve četiri bodlje imaju isti
smjer, šiljati pravac ili bodlju koja se galopirajuće uzdiže prema gore. Četiri bodlje jesu:
bodlja emisije ugljičnoga dioksida, bodlja istrebljenja biljnih i životinjskih vrsta, bodlja
pretjeranog konzumerizma te bodlja pretjeranog rasta siromaštva. Budući da smo o prve tri
bodlje već govorili, dodat ćemo samo da s četvrtom postoji dosta polemike. Naravno, ne
odnosi se kritika Ayresa na negiranje rasta stanovništva ili na zatvaranje očiju kako u
mnogim krajevima svijeta to zaista predstavlja problem. Ali prilikom naglašavanja
prekomjerne populacije u siromašnim zemljama ne bismo trebali zaboraviti kako je prevelika
populacija posljedica siromaštva, a ne obrnuto.
Možemo zaključiti kako su “koraci u ’90-ima prema pravednijem i ekološki održivijem svijetu
bili previše mali, previše spori i previše slabo ukorijenjeni” (Worldwatch Institute, 2002: 4).
33
GLOBALNI NAPADAČI
Ne postoji organizacija na Zemlji koja čini više za siromašne od nas.
James Wolfenshon, bivši predsjednik Svjetske banke
Bez obzira na naše eventualne stavove o globalizaciji, trenutni općehumani, socijalni,
politički, radnički, ekološki, rodni i drugi podaci o stanju u svijetu odražavaju
razočaravajuću sliku. Naravno, rast većine ovih zabrinjavajućih i tužnih problema počeo je
prije globalizacije, ali danas je taj rast ubrzan, ima sve jače temelje te ga se potiče i postaje
globalan. Radi se o procesu koji potiče i širi socijalnu nepravdu te je ekološki neodrživ za što
su odgovorne globalne financijske, trgovinske, političke i druge institucije.
34
NOVO SVETO TROJSTVO: MMF, SVJETSKA BANKA i WTO
Prvo ćemo navesti razloge zašto MMF i Svjetsku banku analiziramo zajedno, a ne svaku
posebno. Obje institucije su stvorene na istom sastanku. Danas dijele istu neoliberalnu
politiku, zajedničke izvještaje i sastanke te razmjenjuju stručnjake. MMF neće dati podršku
nekoj zemlji ako ona ne prihvati razvojnu strategiju i projekte koje nudi Svjetska banka.
Svjetska banka neće nekoj zemlji kreditirati razvojnu strategiju i projekte ako ona ne
prihvati monetarno organiziranje po savjetima MMF-a. Zemlje moraju istovremeno biti
članice obje institucije.[9] Zajedno snose odgovornost za gomilanje vanjskoga duga zemalja
u razvoju, premda u dugu sudjeluju s 30 posto. Time se i prokazuju kao izvršna operativa
najmoćnijih banaka na svijetu koje u dugu zemalja u razvoju drže 60 posto. No, same
komercijalne banke nikada ne bi mogle osigurati tako ogromne profite bez naloga MMF-a i
Svjetske banke. Danas zajedno s WTO-om kreiraju neoliberalnu politiku, destruktivnu za naš
svijet. Niti sami ne kriju kako se nalaze na zajedničkoj misiji. Najveći predstavnici triju
organizacija našli su se 2003. godine u sjedištu WTO-a kako bi dogovorili “zajednički pristup
svjetskim ekonomskim politikama kroz koherentnu agendu”.
MMF i Svjetska banka stvorene su nakon trotjednoga sastanka u SAD-u u Bretton Woodsu
1944. godine. Bez obzira što rat još nije bio gotov, bilo je jasno kako je pobjeda Saveznika
sve bliža i SAD su kao najjača sila proizašla iz rata željele stvoriti i nove temelje za budući
ekonomski i financijski svjetski sistem. Tada je zapisano kako će Svjetska banka pomoći
siromašnim zemljama kreditirajući projekte strukturalne rekonstrukcije i razvoja. MMF je
trebao kreirati stabilno okruženje za međunarodnu trgovinu nadziranjem i usmjeravanjem
monetarne politike svojih članica. Najveću ulogu imali su predstavnici dviju sila, jedne na
zalasku, Velike Britanije i jedne u usponu, SAD-a. Ugledni ekonomisti, John Maynard Keynes
s britanske strane i Dexter White s američke strane, vodili su timove koji su kreairali budući
svjetski ekonomski i financijski sistem. Potrebno je istaknuti kako je Keynes imao prilično
drugačiju ideju o tome kako bi se buduća svjetska ekonomija trebala razvijati i upravljati, no
kao što smo rekli SAD se nije htio odreći velikog kolača koji se spremao pojesti nakon
Drugoga svjetskog rata. Keynes je predlagao stvaranje Međunarodnog udruženja za isplatu
s vlastitom monetom tzv. bancor valutom, koja bi po fiksnim valutnim tečajevima uvijek
osiguravala stabilnost između trgovinskoga suficita i deficita koji neka zemlja može imati.
Time bi se sprječavalo i pretjerano zaduživanje. Keynes je imao plan za sistem u kojem bi se
zemlje “ohrabrivale” da na kraju godine budu na nuli ili blizu nje. Čim bi neka zemlja
35
pretjerala s prekoračivanjem na svome računu, odnosno klizila prema prevelikom
trgovinskom deficitu, povećale bi se kamate na prekoračivanje, a smanjila bi se i vrijednost
njene valute kako bi izvoz bio konkurentniji. Za zemlje s prevelikim suficitom Keynes je
zamislio istu stvar samo s obrnutim predznakom. Ukoliko bi na kraju godine stanje ipak
prelazilo dozvoljeno prekoračenje, višak bi bio uzet i investiran u Clearing Union’s Reserve
Fund, iz kojeg bi se onda osiguravala pomoć siromašnima. Time bi svijet bio ljepše mjesto za
život. No, pobijedila je američka struja na čelu s Harry Dexter Whiteom koji je bio glavni
pregovarač na strani SAD-a. White je s nalogom da osigura poslijeratnu premoć SAD-a
zahtijevao da se moć i utjecaj podijele po unosu novca u buduće globalne institucije te pravo
SAD-a na veto za bilo koju odluku budućega MMF-a i Svjetske banke. Ironija je povijesti da
je White četiri godine kasnije optužen kao sovjetski špijun te za simpatiziranje komunizma.
Umro je tri dana prije saslušanja pred Senatskim komitetom za ne-američke aktivnosti.
Nakon Bretton-Woods konferencije priča je trebala biti jednostavna. Svjetska banka je kao
cilj imala osigurati kreditiranje velikih projekata kao što su izgradnje autocesta, mostova,
energentskih postrojenja, poljoprivrede i slično. MMF je trebao osiguravati pomoć zemljama
koje imaju teškoća s ravnotežom plaćanja, dakle kad su više trošile nego zarađivale.
Uspostavljen je i tzv. zlatni standard, stabilan monetarni sustav, u kojem je dolar bio vezan
za zlato. Svaka je zemlja mogla čuvati svoje rezerve ili u dolaru ili u zlatu, jer je bilo
dogovoreno kako će odnos biti fiksan. Time se osiguravala prijeko potrebna stabilnost
poslijeratnoga razdoblja bez opasnosti od neočekivanih financijskih potresa ili kriza.
Naravno, svima je bilo jasno kako dolar postaje svjetska valuta. Prvi korak novostvorenih
institucija trebala je biti pomoć u obnovi razrušene Europe, kako bi se što prije stvorila
stabilna i utemeljena barijera prema istočnom bloku. No, Europa je namirena posebnim
Marshallovim planom vrijednim 41,3 milijarde dolara s početkom u 1947. godini, tako da je
ta ideja otpala. Problem je bio što druge zemlje, koje su započele s procesom
dekolonijalizacije, također nisu imale potrebu uzimati kredite Svjetske banke ili tražiti
pomoć MMF-a. Europa se brzo oporavila postajući glavno područje za investicije. Prebogate
američke banke koje su baratale ogromnim profitima ostavljale su novac u europskim
podružnicama zbog većih kamata. Čak je i SSSR ostavljao novac radije u europskim
bankama, nego u američkima, iz straha od zapljene. Time je nastalo eurodolarsko tržište i
banke su postale preplavljene dolarima. Bretton Woods sistem stajao je na sve klimavijim
nogama. Zlata je bilo sve manje, a dolara sve više. Počelo ih se i “nekontrolirano” štampati
jer je trebalo financirati i rat u Vijetnamu. Da su svi tada za svoje dolare zatražili zamjenu u
zlato, ne bi im moglo biti udovoljeno, jer su se zalihe zlata SAD-a znatno smanjivale (Guyatt,
2000). Sve je to polako vodilo do uništenja sistema iz 1944. godine te je konačno 1971.
36
godine kao predsjednik SAD-a Richard Nixon, objavio vijest kako se ukida vezanost dolara za
zlato te kako se zapravo cijeli svijet prebacuje na dolarski standard. Svega dvije godine
nakon Nixonove odluke, zemlje proizvođačice nafte okupljene u kartelu OPEC najavljuju
tada nevjerojatno visoko povećanje cijena nafte. Do siječnja 1974. godine povećanje je
iznosilo čitavih 400 posto.[10] Povećanje cijene nafte službeno je bila kazna SAD-u za
politiku na Bliskom Istoku. Zanimljivo, kazna je značila povećanje cijene sirovine koja se
plaća u dolarima. Najveći bleferi na svijetu povlačili su karte hladno, bez kapi znoja ili
najmanjeg tika. Zato se treslo drugdje. U tako kratkom razdoblju toliko ogromno povećanje
osnovnoga izvora za energiju, transport i poljoprivredu nije moglo imati drugačije posljedice
nego devastirajuće. Teren je dodatno pripremila “zelena revolucija” koja je poljoprivredu
siromašnih zemalja vezala za kemijska gnojiva i pesticide, te mehanizaciju koja koristi naftu
(Ross, E.B., 1998). Nada koja se pojavila ’60-ih godina prošloga stoljeća kada su sve zemlje u
razvoju zabilježile gospodarski rast bila je u svega par godina uništena. MMF je tada
zaključio kako gotovo da nije bilo zemlje u razvoju koja nije upala u ogromni trgovinski
deficit, i to, koje slučajnosti, deficit koji je bio četiri puta veći nego 1973. godine. Točno
onoliko koliko je porasla cijena nafte. Ne treba zanemariti činjenicu kako su SAD upravo
početkom ’70-ih dosegle vrhunac crpljenja nafte na svom teritoriju te se od tada smanjuje
proizvodnja. Uz još veću potrošnju, gubitak je trebalo potražiti negdje drugdje. Što je to
značilo svi znamo. U ’70-ima počinju naftni šokovi, Nixonovom odlukom dolar postaje jedino
sredstvo plaćanja za naftu, rastu i sukobi na Bliskome Istoku s pozicioniranjem SAD-a u toj
regiji, a zemlje u razvoju ulaze u razdoblje stagnacije i vječitoga gacanja u sve većim i većim
dugovima. Cijeli svijet je poslije rata krenuo u obnovu i razvoj koji su bili uglavnom uspješni
te su manje-više nesmetano tekli do početka ’70-ih godina prošloga stoljeća. S obzirom da je
Europa svoju obnovu dobila kroz Marshallov plan, a zemlje u razvoju također nisu stajale u
redu za kredite Svjetske banke i pomoć od MMF-a, u tim dvjema organizacijama kao da se
stvarao svojevrsni vakuum. Netko je mogao upitati: “Dobro do vraga, a što vi uopće radite?”.
Do 1953. godine Banka je kreditirala sa svega 1,75 milijardi dolara, a europske zemlje sa
svega 49 milijuna dolara. No, nakon Drugoga svjetskog rata, a posebno nakon prvoga
naftnog šoka, velike europske i američke banke bile su preplavljenje dolarima koje je trebalo
negdje usmjeriti. Time smo dobili “petrodolarski standard”, a cijela operacija nazivana je
“recikliranje petrodolara”. (Engdahl, 2000). Budući da su i SAD i Europa prolazile kroz višemanje kontinuirano stanje recesije, bilo je logično okrenuti se zemljama u razvoju. Njima je
bila potrebna takva vrsta “pomoći” jer je sada sirovina koja je bila presudna za razvoj
poskupjela četiri puta i manjak za normalan nastavak razvoja trebalo je negdje namaknuti.
Tada se pojavljuju predstavnici MMF-a i Svjetske banke sa spasonosnim koferima kako bi
37
dali jeftine kredite zemljama u razvoju. Istovremeno, cijena izvoznih sirovina (pamuk, kava,
šećer, rude….) kojima su trgovale zemlje u razvoju jako je pala u istom tom razdoblju, tako
da su dobivali sve manje novaca za svoj izvoz, a trebalo im je sve više novaca kako bi mogle
kupiti skuplju naftu. Drugi naftni šok krajem ’70-ih godina prošloga stoljeća zacementirao je
stanje, kako su ga ondašnji moćnici nazivali “kontrolirane dezintegracije”. No, krajem ’70-ih
godina prošloga stoljeća svijet je šokirao, a posebno zemlje u razvoju, ne samo drugi naftni
šok, već i financijski šok s povećanjem kamata od 100 posto na otplatu duga te uvođenjem
tzv. “fluktuirajućeg tečaja” na međunarodnom tržištu kapitala, što je bila karta za otvoren
put špekuliranju valutama. Dugovi zemalja u razvoju počeli su galopirajuće rasti. Ne samo
da ih je opterećivala glavnica duga, već su sada praktički preko noći odjednom imali i još
veći dug za otplatiti, zbog povećanja kamata na glavnicu. MMF je istaknuo kako se ukupni
dug zemalja u razvoju sa 130 milijardi dolara u 1973. godini popeo na 550 milijardi dolara
1981. godine i dalje na 612 milijardi dolara sljedeće 1982. godine (Engdahl, 2000).
Neoliberalni koncept kapitalizma uz Margareth Tacher u Velikoj Britaniji i Ronalda Reagana
u SAD-u postaje sve više prihvaćeni oblik razmišljanja i upravljanja svijetom. Dužnička kriza
bila je na pomolu, premda su tada iz Citicorpa, jedne od banaka koja je najviše profitirala u
cijeloj priči, umirivali stanje tvrdnjama kako “vlade zemalja u razvoju imaju bogatstva veća
od svojih dugova, a vlade najkraće rečeno, ne bankrotiraju” (Krugman, 2002: 185). Već
1982. godine Meksiko objavljuje kako neće moći servisirati svoj dug. Cijela je priča morala i
dalje teći te nije dolazilo u obzir da se prihvati bankrot Meksika, već se jednostavno dalje
išao pumpati balon kojem se do danas ne nazire kraj. Zemljama u razvoju omogućeno je
“reprogramiranje duga”, što je bio zapravo daljni mamac novih kredita, ali ovaj put uz
brojne uvjete. Ti uvjeti poznati su pod nazivom “strukturalni programi prilagođavanja”.[11]
Počela je druga faza pljačke. MMF i Svjetska banka su kroz “strukturalne programe
prilagođavanja” zapravo omogućile zapadnim korporacijama da kroz frazu “dugovi za
udjele” preuzmu gospodarstvo tih zemalja, financijski i bankarski sustav te kontrolu
prirodnih sirovina i proizvodnog sektora. Kroz tu restrukturaciju zahtijevalo se prihvaćanje
neoliberalnog koncepta i prepuštanje “tržištu da upravlja ekonomijom”, smanjenje svih
socijalnih izdataka (školstvo, zdravstvo, komunalije, socijalna pomoć siromašnima…),
deregulaciju financijskih tokova te privatizaciju proizvodnoga sektora i prirodnih resursa.
Zemlje u razvoju kreću u “utrku prema dnu” snižavajući kriterije samo da privuku
investitore po nalogu Svjetske banke i MMF-a. Filipinska vlada daje oglas u biznis časopis
Fortune 1975. godine u kojem doslovno kaže: “Kako bismo privukli korporacije kao
vašu….mi smo srušili planine, iskrčili džungle, napunili močvare, pomaknuli rijeke,
premjestili gradove… sve to kako bismo olakšali vama i vašem biznisu ovdje” (Korten, 1995:
38
159). Neki primjeri “strukturalnih programa prilagođavanja” zaista su apsurdni. Vlada
Brazila je tijekom procesa privatizacije u razdoblju 1991.-1998. zaradila 85 milijardi dolara
od prodaje “obiteljskoga srebra”, odnosno kompanija i tvrtki u njenom vlasništvu, ali je
istovremeno potrošila 87 milijardi dolara na pripremu tih kompanija za privatizaciju i
investiranje u njih. Nakon 1982. godine dugovi zemalja u razvoju skočili su na 839 milijardi
dolara, a 1987. godine već su bili na bilijunu i 300 milijardi dolara. Ne samo da su dugovi i
dalje rasli, već su sada kroz “prilagođavanje” zemlje u razvoju praktičke sve manje
upravljale pojedinim sektorima u svojim društvima i na kraju sve manje sa svojom sudbinom.
Istovremeno, banke u SAD-u i Europi zarađivale su kao nikada do tada te su isplaćivale
goleme zarade i dividende “najzaslužnjim” ljudima. Kako smo rekli, danas je dug narastao
na oko 2 bilijuna i 500 milijardi dolara. Dugovi su postali nenaplativi i svakome imalo
ozbiljnome jasno je da se dugovi ovako zaduženih zemalja ne mogu smanjiti. Ne samo to,
svakome je jasno da se ukupni dug ne može ni naplatiti. Jedini razlog ovakvom gomilanju
duga je kontroliranje zemalja u razvoju, budući da ih se u svakom trenutku može ucijeniti
dugom. Naime, u razdoblju između 1980. i 1986. godine skupina od 109 zemalja dužnica
platila je samo na ime kamata svoga vanjskog duga 326 milijardi dolara. Na ime glavnice tog
duga otplaćeno je 332 milijarde dolara, zajedno, dakle, 658 milijarde dolara. Usprkos tako
nevjerojatnom iznosu, tih istih 109 zemalja 1986. godine još uvijek duguje 882 milijarde
dolara (Engdahl, 2000: 316). Zamislite taj novac. Nemoguće je. No, ipak netko ga je platio, a
netko pospremio u trezore. Nepravedno. Gnjusno. Nigerija je polovicom ’80-ih godina dobila
5 milijardi dolara kredita, a nazad s kamatama je vratila 16 milijardi, da bi nakon toga
dugovala 28 milijardi dolara. Nemoguće je vratiti dugove. Cjelokupna politika dugova
Svjetske banke i MMF-a te pridruženih najvećih zapadnih banaka time se realizira kao
lihvarstvo dovedeno do savršenstva. U nekim slučajevima otplata duga je veća od zarade
izvozom ili od godišnjega BDP-ja. Od polovice ’80-ih godina prošloga stoljeća sub-saharske
zemlje su platile zapadnim kreditorima 150 milijardi dolara, od čega je trećina išla MMF-u, a
opet je dug i dalje ostao na 135 milijardi dolara; dva i pol puta više od zarade koja se ostvari
izvozom iz regije. Dug je nenaplativ i toga su svjesni i u samim bretton woods institucijama.
No, bez daljnjeg cijeđenja siromašnih i naplate nelegitimnog duga te institucije bi izgubile
razlog postojanja. Zatvoreni krug novih i novih posudbi i sve većih dugova koristi se
dvostruko – kao teren za preuzimanje ili uništavanje najvažnijih industrija i sektora u
siromašnim zemljama, jer ih se prisiljava na deregulaciju i privatizaciju. No, naplata služi i
kako bi banke na Zapadu osiguravale ogromne prihode i daljnje bogaćenje, čime se bretton
woods i komercijalne banke pojavljuju u partnerskoj ulozi pljačkanja. Kako to izgleda u
praksi može nam pokazati kolaps u jugoistočnoj Aziji 1997. godine. U travnju 1997. godine
39
Institute of International Finance, ustanova koje zastupa interese 290 najjačih globalnih
banaka i špekulativnih investicijskih fondova, preporučila je vladama u jugoistočnoj Aziji da
olabave tečajeve svojih valuta. Isti zahtjev upućen je i MMF-u. Isti zahtjev MMF je uputio
vladama regije. Vlade u regiji su to i učinile. Dva mjeseca poslije započela je financijska
kriza u jugoistočnoj Aziji i špekulativni napad na tu regiju uz devastirajuće posljedice za
stanovništvo. Kratkoročni špekulativni kapital koji je poticao ulaganja dizanjem vrijednosti
nekretnina i samim lokalnim valutama, financijskom sustavu i cjelokupnoj industriji povukao
se na vrijeme, ali time izazvao paniku i stvarne posljedice. Odjednom vrijednosni papiri,
dionice i lokalne valute nisu vrijedile previše. Samo te godine više od stotinu milijardi dolara
vrijednosti prebačeno je na račune stranih banaka, investicijskih fondova i sličnih “hit and
run” institucija. Nakon toga, kao uvjet pomoći MMF je zahtijevao bankrot svih nesolventnih
banaka i industrija uz privatiziranje onih koji su opstali. Time ne samo da su sve te zemlje
osiromašene direktnom krizom i daljnjim povećanjem duga, već su praktički preko noći
izgubili kontrolu nad najvažnijim dijelovima ekonomije, a time i svoga budućeg razvoja.
Zanimljiv je ovdje primjer Južne Koreje, zemlje kojoj se nekad tepalo kao azijskom tigru.
Južna Koreja je prihvatila uvjete MMF-a i 1998. godine dobila ogromnu “pomoć” od 56
milijardi dolara. Njen vanjski dug tada je iznosio 154 milijarde dolara. Tijekom 1999. godine
od izvoza je zaradila 133 milijarde dolara, a uvezla je proizvoda i usluga u vrijednosti od 94
milijarde, čime je bila u finom trgovinskom višku od 39 milijarde dolara – svakako značajnim
da barem malo smanji svoj vanjski dug. No, Južna Koreja je prihvaćanjem MMF-ovog paketa
pomoći izgubila kontrolu nad svojom industrijom i financijama, a zaradu od trgovinskoga
viška pokupile su privatne korporacije i banke, od krize uglavnom u vlasništvu svjetskih
baraba. Tako se veliki dio viška od trgovine vratio u SAD i Europu financirajući daljnje
bogaćenje tamošnjih korporacija, investicijskih fondova i banaka (Rowbotham, 2000). Iz
MMF-a su poručivali kako je super da se Južna koreja oporavlja, jer vidite kako ima
trgovinski višak. Južna Koreja danas ima vanjski dug od 170 miljardi dolara.
Zanimljivo je kako je Svjetska banka u periodu ’80.-’90. harala svijetom bez da ikome
odgovori na najvažnije pitanje: koja je svrha institucije koja sama priznaje kako njen rad
nema uspjeha. U izvještaju Svjetske banke iz 1992. godine priznaje se kvalifikacija projekata
kao neuspješnih u čak 37,5 posto projekata završenih 1991. godine. U jednom drugom
izvještaju Banka priznaje kako se 12 od 25 projekata proglašenih uspješnima, moglo
proglasiti neuspješnima u trenutku kada su došli do svog završetka (Korten, 1995). Američki
kongres je 2000. godine proveo istraživanje i ustanovio kako se čak 55-60 posto od svih
Bankinih projekata može ocijeniti kao promašaj. U Africi, takvima se može okarakterizirati
73 posto svih projekata. No, to što se neki projekt smatra promašenim ne znači da netko nije
40
zaradio na njemu. A bogatim ljudima kada masno zarađuju niti nebo više nije granica, a
kamoli priroda ili ljudi. Danas se vjerojatno, s obzirom na promijenjenu deklarativnu politiku
i u samoj Svjetskoj banci, srame projekata poput Polonoreste u Brazilu kada se financirala
1500 kilometara duga cesta kroz amazonske šume u državi Rodoniji. Posljedica toga
projekta bilo je i naseljavanje toga dijela Amazone s velikim brojem ljudi što je uzrokovalo
krčenje i nekontroliranu sječu tropskih kišnih šuma. Slično se ponovilo i u Indoneziji za
vrijeme Suhartovoga diktatorskog režima kada je Banka financirala preseljenje 3,6 milijuna
ljudi s otoka Jave na slabo naseljene otoke Sumatru i Novu Gvineju. Za svakog službenoga
naseljenika Banka je procijenila kako su došla dva neregistrirana. Ne samo da je došlo do
uništavanja šuma, već je počelo i ugnjetavanje brojnih plemena koja su živjela u tim
šumama, a koja su se protivila uništavanju njihovog okoliša. Uostalom, bilo je to doba kada
se bez ikakvih negativnih posljedica glavni ekonomist Svjetske banke Lawrence Summers
mogao zapitati: “Samo između vas i mene, ne bi li Svjetska banka trebala ohrabrivati više
migracija prljavih industrija u siromašne zemlje” (Korten, 1996: 85). Summers je svoj
prijedlog potkrijepio sljedećim razlozima: s neizbježnim zdravstvenim posljedicama lakše se
i jeftinije nositi u zemljama gdje su troškovi života niži; siromašne zemlje su ionako “underpolluted”, premalo zagađene, jer nisu prošle razdoblje industrijalizacije kao Zapad,
“solidarno” trebaju preuzeti dio otpada sa Zapada; i na kraju, ljudi u siromašnim zemljama
su toliko očajni u borbi za svakodnevno preživljavanje da im bavljenje opasnim odlagalištima
neće biti visoko na listi životnih prioriteta. Gotovo je nevjerojatno, ali gospodin Summers
nikada nije imao ikakvih problema zbog ovakve izjave. Dapače, poslije je služio kao ministar
financija za vrijeme Clintonovoga predsjednikovanja da bi završio kao rektor Harvarda.
Dobio je podršku u časopisu The Economist, stožeru neoliberalnih ideja, gdje se zaključilo
kako je gospodin Summers uznemirio svojim izjavama mnoge, posebno ekološke aktiviste i
aktivistkinje, premda je stvar izrekao “točno, ali pretjerano iskreno” (Yeardley, 1996: 76).
Ovaj “ekološki rasizam” nije bio ništa novo danas, samo je proširio svoje granice. Prije bi se
isti koncept primjenjivao u samim bogatim zemljama pri čemu su zagađivana siromašna
područja i/ili naseljena crnačkim, hispanskim i drugim manjinama. Posljedice prihvaćanja
Summersove vizije možda se najbolje vide u financiranju spalionica koje emitiraju dioksin,
živu te ostale otrovne plinove i elemente. Takve otrovne spalionice građene su samo u
zemljama u razvoju, upravo onako kako je predložio Summers. U zadnjih deset godina
Svjetska banka je financirala 158 projekata spalionica kakve se više ne smiju graditi na
Zapadu. Od toga na Afriku otpada 49 posto, Aziju i Pacifik 22 posto, Južnu Ameriku i
Karipska otočja 19 posto i Istočnu Europu 10 posto. Zanimljivo je znati kako je bivši
predsjednik Svjetske banke, James Wolfenshon, uplatio 50.000 dolara donacije lokalnoj
41
ekološkoj organizaciji koja se borila protiv gradnje slične spalionice u saveznoj američkoj
državi Wyoming. Naime, Wolfenshon živi u Wyomingu. No, vremena se mijenjaju i danas je
prilično nemoguće da netko iz Svjetske banke ili neke od bliskih institucija izjavi na otvoren
način išta slično Summersovim umotvorinama. Uostalom jedna od njihovih publikacija nosi
naslov u kojem se ističe “učenje iz prošlosti, prihvaćanje budućnosti”. Danas Svjetska banka
ističe da je naučila slušati kritiku te najavljuje “10 stvari koje nismo znali o Svjetskoj banci”.
U istoimenoj publikaciji ističe se kako se Bankin fokus promijenio te kako je Svjetska banka
institucija koja u cijelom svijetu najviše ulaže u: edukaciju; borbu protiv AIDS-a;
antikorupcijske programe; nastojanja da se smanji dug najsiromašnijim zemljama;
bioraznolikost; suradnju s drugim sektorima; programe koji ljudima osiguravaju pitku vodu,
struju i zadovoljavajuće sanitarne uvjete; suradnju s civilnim sektorom; projektima kojima je
cilj pomoći zemljama da se oporave od ratnih sukoba; otvorenost prema zahtjevima
najsiromašnijih. Naravno, i većina kritičara Svjetske banke ističe kako je ta institucija zaista
povećala svoja ulaganja u edukaciju, zaštitu okoliša i druge socijalne i ekološki vrijedne
programe. Tijekom ’80-ih godina prošloga stoljeća projekti za edukaciju iznosili su 4,8 posto
od ukupnih, a u sljedećem desetljeću taj iznos popeo se na 8,2 posto. 2004. godine
najavljeno je godišnje povećanje ulaganja u iskorištavanje obnovljivih izvora energije s 200
milijuna godišnje. No, premda ostaju tvrdnje kako je to i dalje mali iznos s obzirom na
ukupnu količinu novca kojim raspolaže Svjetska banka (godišnje više od 20 milijardi dolara
kredita), ostaje i neefikasnost kao konstanta tih projekata. Usporedo s rastom kreditiranja
edukacijskih programa, porastao je i stupanj njihove neefikasnosti i proglašavanja pojedinih
projekta neuspjelima. Od 1992. godine s 11,8 posto u 1994. godini stupanj propalih
projekata popeo se na 17,5 posto.
MMF je također među mnogima sa sličnom namjerom i porukama u izvještaju Common
Criticism: Some Responses (2003) odgovorio na sve neutemeljene kritike koje pogađaju ovu
instituciju. Gotovo da nema nijedne od ovih kategorija koju akteri alterglobalizacijskoga
pokreta ne kritiziraju kao laž ili kao samoreklamerstvo bez pravog pokrića. U odgovoru na
izvještaj MMF-a skupina nevladinih organizacija napisala je zajednički odgovor Reallity
bites: A rebuttal of the IMF’s “Common criticism: some responses” (2003) u kojemu se
MMF-u poručuje da se suoči s relanošću. Posebno su ismijavani pokušaji MMF-a da odgovori
niječno na pitanja poput: dominiraju li u MMF-u interesi G7 skupine? ili, nastoji li MMF prije
svih zadovoljiti interese partnerskih banaka i ekonomskih elita?, jer se u MMF-ovom
propagandnom pamfletu tvrdilo kako su usmjereni najviše na pomaganje malim, običnim
ljudima. Kako to izgleda na njihovom vlastitom terenu dovoljno govori zabrana MMF-a da se
organizira sindikat u njihovoj zgradi. MMF je uhvaćen u pokušaju sprečavanja organiziranja
42
sindikata čuvara njihovog sjedišta u Washington D.C.-ju, a dvojica čuvara koji su bili
najaktivniji u stvaranju sindikata dobili su otkaz. Isti se slučaj ponovio i u sjedištu Svjetske
banke gdje je odbijen zahtjev čistača i čistačica u zgradi za malim povećanjem plaće, jer se
radi o jednom od najslabije plaćenih poslova. Kako će ove dvije institucije riješiti problem
siromaštva i nepravde u svijetu kada ih ne mogu, ili bolje rečeno ne žele, riješiti u svojim
zgradama. MMF je dobio i veliku kritiku od najveće unije sindikata u svijetu International
Confederation of Free Trade Unions (ICFTU) koji broji preko 150 milijuna članova i članica,
jer je iz MMF-a predloženo da iz razloga povećanja konkurentnosti Europa prihvati sistem
rada i zapošljavanja kakav ima SAD. Također se u tom smjeru predlagalo i smanjenje
socijalnih i radničkih prava. No, tek je komičan pokušaj MMF-a da se prikaže kao slobodan
od kontrole najbogatijih elita. Ako znamo da su netransparentnost obje institucije i
nedvojbenost kontrole od strane najbogatijih zemalja ugrađene u njihove temelje, sve je još i
smiješnije. To se najjasnije odražava kroz strukturu glasova, odnosno moći unutar MMF-a i
Svjetske banke. Naime, Svjetska banka ima 184 zemlje članice. Svaka država mora biti i
članica MMF-a. Predsjednik Svjetske banke je uvijek osoba iz SAD-a, a MMF-a iz EU-a.
Važno je istaknuti kako najviše moći imaju zemlje koje mogu uplatiti najviše. U MMF-u
postoji tzv. “kvota pretplate” po kojoj se određuje koliko će koja zemlja imati glasova. Zemlje
G8 u MMF-u kontroliraju 48,18 posto glasova, a u Svjetskoj banci 45,71 posto. SAD ima u
MMF-u 17,14 posto glasova, a u Svjetskoj banci 16,39 posto. SAD je prije imao oko 20 posto,
ali je pod pritiskom pristao smanjiti svoj udio na 17 posto. Kao osiguranje, u pravila je ušla
odredba kako je za promjenu bilo koje odluke potrebno 75 posto glasova. Praktički to znači
da su si osigurali pravo veta.[12] S druge strane, 47 siromašnih subsaharskih zemalja koje
su česte “mušterije” programa MMF-a i Svjetske banke zajedno imaju pravo na svega 7
posto glasova. Hrvatska je u skupini zemalja koje imaju 4,87 posto glasova.
Kod Svjetske banke to funkcionira tako što se financira od svojih članica s 20 posto, a ostalih
80 posto prodajom svojih obveznica na tržištu.[13] Važno je napomenuti kako se Svjetska
banka sastoji od nekoliko institucija: International Bank of Reconstruction and Development
(IBRD) najčešće je poznata kao Svjetska banka; International Development Association
(IDA), International Finance Corporation (IFC), Multilateral Investment Guarantee Agency
(MIGA) i International Centre for Settlement of Investment Disputes (ICSID). IBRD
(Međunarodna banka za obnovu i razvoj) daje kredite siromašnim zemljama i zemljama u
razvoju koje su etiketirane kao “creditworthy”, vrijedne kredita. Za najsiromašnije zemlje
određena je IDA (Međunarodna asocijacija za razvoj). Dok je ovdje riječ o posuđivanju ili
kreditiranju vlada, IFC (Međunarodna financijska korporacija) daje novac korporacijama za
određene projekte u zemljama u razvoju, odnosno surađuje s privatnim sektorom. MIGA
43
(Multilateralna agencija za jamstvo ulaganja) je zapravo zaštita stranim investitorima i
zajmodavcima koja ih štiti od eventualnoga političkog rizika gubitka profita od investicije te
se time ohrabruju strana direktna ulaganja u zemlje u razvoju. ICSID (Međunarodni centar
za upravljanje u sukobima povezanim s ulaganjima) je vjerojatno najmanje spominjan dio
Svjetske banke koji riješava sporove pri investiranju ukoliko do njih dođe. Svjetska banka je
institucija koja najviše novca troši na reklamiranje svoga humanitarnog imidža. No,
činjenice demantiraju to novo ruho i trendovi ugrožavanja prirode i ljudi se i dalje
nastavljaju.
Ističe se kao krajnji cinizam da se institucije, zbog čijih je politika nagomilano toliko dugova,
hvale kako predano rade na smanjivanju dugova, da ne govorimo o oprostu. MMF i Svjetska
banka stvorili su 1996. godine Incijativu za najzaduženije siromašne zemlje (HIPC)[14] koja
je trebala pomoći tim zemljama da izađu iz tako zvanog “neodrživog stanja duga”, stanja u
kojem zemlje nisu sposobne vraćati dugove. No, od 27 uvrštenih zemalja na listu
najsiromašnjih, svega 8 ih je do 2003. godine došlo u priliku “zaslužiti” ukidanje samo dijela
duga. Četiri zemlje su imale veću otplatu kamata na dugove nego što su dobile kroz ovu
inicijativu, pet ih je otplatilo isto koliko im se oprostilo, a šest je presretno jer su uspjele
ostati u plusu nakon otplate duga s velikih 15 milijuna dolara. Oprosti unutar HIPC
inicijative pokrili su svega 6,4 posto ukupnoga duga najsiromašnijih zemalja. Pritom treba
istaknuti kako od tih osam zemalja najmanje tri – Uganda, Mauritanija i Burkina Faso – još
uvijek imaju neodrživ teret duga (Bretton Woods Project et al., 2003). Za nečiju kvalifikaciju
da se uđe u HIPC inicijativu potrebno je proći kroz trogodišnji program strukturalnog
prilagođavanja pod uputama MMF-a. Radi se o najobičnijoj ucjeni za nastavak strukturalnih
programa prilagođavanja, a u prošlosti smo vidjeli što to znači. Polovicom drugog mjeseca
2001. godine, Isac Diwan, menadžer iz Instituta Svjetske banke, koji radi na programu
redukcije siromaštva izlanuo se na jednoj od konferencija i priznao kako su inicijative za
skupinu visoko zaduženih siromašnih zemalja bile mnogo povoljnije i korisnije za financijske
organizacije nego li za same siromašne zemlje. Dug zemalja unutar HIPC-a i dalje raste. Iz
tih razloga su neki počeli i kritizirati grupu Jubilee 2000 koja je pokrenula pitanja oko
oprosta duga (Rowbotham, 2000). Kritika je isticala kako je Jubilee 2000 pogriješio
prihvaćajući odvajanje duga i fokusiranje samo na zemlje koje su ušle u HIPC kategoriju te
su se pitali znači li to kako ljudi koji žive u bijedi u Brazilu ili Indiji imaju pravedan dug.
Također se optuživalo Jubilee 2000 za političku naivnost u radu i suradnji s MMF-om i
Svjetskom bankom slijedeći liniju kako je bolje išta nego ništa, jer su cijelom pričom samo
omogućili institucijama koje su odgovorne za gomilanje duga da se u javnosti lažno
predstave kako rade na uklanjanju duga. Čak se i unutar same Svjetske banke počelo
44
zaključivati kako je “shema oprosta duga ‘previše optimistična'”. U izvještaju koji citira
novinar Financial Timesa Alan Beattie (2003), već se nazire prebacivanje odgovornosti za
neuspjeh Inicijative upravo na humanitarne organizacije i civilni sektor koji je prvi
zahtijevao ukinuće duga. Navodi se kako je “međunarodna inicijativa oprosta duga za
najsiromašnije zemlje u svijetu postala žrtvom nerealističnih očekivanja kao posljedica
političkoga pritiska”. Predstavnik SAD-a unutar Svjetske banke istaknuo je zabrinutost zbog
“dovođenja banke u poziciju neprestanog kruženja davanja zajmova i opraštanja”.[15]
Dapače, iz obje institucije češće se može čuti kako opraštanje dugova neće riješti problem
siromašnih zemalja. Time se ignorira da nitko to uopće niti ne tvrdi, ali je zasigurno kako
teret duga previše opterećuje te zemlje dok im opraštanje vrlo praktično i konkrento
pomaže. Britanija je početkom 2005. godine otpisala nekim afričkim zemljama (Tanzanija,
Mozambik) njihov udio duga koje te zemlje imaju prema Svjetskoj banci. Nije bilo nikakvih
uvjeta osim da se ostavljeni novac iskoristi za društveno korisne projekte. Tako je Tanzanija
odlučila s tim novcem osigurati do 2015. godine mogućnost pohađanja srednje škole za 50
posto djece (Nataša Magdalenić Bantić, Jutarnji list, 16.01.2005.). Uganda je istim putem
udvostručila dostupnost školskoga sustava za djecu. Prema podacima UN-a kada bi samo
pola od svojih dužničkih davanja uložio u zdravstene usluge, Mozambique bi sačuvao živote
115.000 ljudi svake godine uključujući i 6.000 žena koje umiru pri porodu (Weisbrot, 1999).
Pakistan je 2000. godine potrošio pola posto budžeta na zdravstvo, 2,2 posto na edukaciju i
60 posto na otplatu dugova (Neale, 2002). Siera Leone, jedna od najsiromašnijih zemalja,
plaća 6,7 puta više na otplatu duga, nego na školstvo. I sam koncept pomoći postaje farsa,
jer na primjer Zambija 70 posto pomoći koje dobija preusmjerava na otplaćivanje duga
(Carley & Spapens, 1998). Sedamnaest afričkih zemalja čije je stanovništvo pogođeno AIDSom troši na otplatu duga isti iznos koliko je i procijenio UNAIDS-a da im treba za uspješnu
borbu protiv AIDS-a. Zemlje u razvoju godišnje na ime otplate duga usmjere prema bogatim
zemljama 200 milijardi dolara, četiri puta više od ukupne pomoći koju godišnje dobiju od
bogatih zemalja (Madeley, 2000). Kao da financirate vlastito propadanje. Poseban dio priče
igra činjenica kako većina tog novca nikad niti nije napuštala bogate trezore banaka
zapadnih zemalja. Novac je, naime, samo promijenio knjige, ali je ostao u bankama na
zapadu, premda je zaveden kao dio pomoći razvitku zemljama u razvoju i time otplaćivanju
duga. Uostalom, zašto da novac i odlazi iz zapadnih zemalja, kad se njime kupuje roba i
usluge upravo iz tih istih zemalja. Nagomilani dugovi onemogućuju razvoj tih društava jer je
iluzorno očekivati da je moguć razvoj nekog društva ako ono ne može ulagati u svoje
školstvo ili zdravstvo. Ako se subvencije za školstvo prebacuju na otplaćivanje dugova,
zatvaraju se škole i ostale edukativne institucije, a cjelokupni obrazovni sustav sve više
45
krahira pod teretom viših ciljeva. Usporedo s porastom životnih troškova sve više jača
pritisak na obitelji da povećaju zaradu, čime djeca postaju najpogodniji kandidati za
zapošljavanje. U Bangladešu djeca često rade u istim tvornicama kao i majke, kako bi im bila
bliže. Danas u Brazilu svega 40 posto djece završi osnovnu školu, a 17 posto je nikada niti ne
krene pohađati jer su prisiljena raditi. Više od pola milijuna ih radi na plantažama šećera.
Zato većina aktera pokreta zahtijeva 100 postotno ukinuće duga zemljama u razvoju.
Humanitarna organizacija Save the Children u jednom od svojih izvještaja iz 2003. godine
istaknula je kako banka troši previše novaca na svoje projekte brige za djecu i majke uz vrlo
slabe rezultate i lošu efikasnost.[16] Na svakom sastanku G8 skupine jedan od glavnijih
zaključaka kojim se hvali je opraštanje duga siromašnim zemljama na koji će dobrovoljno i
velikodušno pristati neke od zemalja te skupine. Da je to uglavnom parada za medije
dovoljno govori podatak kako je 90 posto duga zemalja u razvoju u vlasništvu Svjetske banke
i globalnih banaka, a ne samih država. Kada bi zemlje okupljene u skupinu G7 zaista željele
pomoći siromašnim zemljama da izađu iz duga koji uništava njihova društva i kada bi preko
svog utjecaja u Svjetskoj banci i MMF-u inicirale 100-tni otpis duga, to bi ih efektivno
koštalo svega 1 dolar po stanovniku tj. stanovnici. Ipak nam treba biti jasno kako kada bi i
bio otpisan sav dug, on bi se u nekoliko godina ponovno vratio na svoje sadašnje stanje
ukoliko ne bi došlo do promjene svjetskoga ekonomskog i političkog sustava. Pod ovakvim
uvjetima moći i utjecaja, siromašne zemlje bi ponovno ušle u nepovratno dužničko stanje.
Zadnju lošu predstavu s dugovima siromašnih zemalja odigrali su predjednici skupine G8
pred ovogodišnji sastanak u Velikoj Britaniji. Tada su, diveći se sami sebi, čelnici sedam
najbogatijih zemalja objavili kroz jaku medijsku kampanju kako daju 100-tni otpis duga za 18
najsiromašnijih zemalja u iznosu od 40 milijardi dolara, te za slijedećih dvadeset kroz
naredni period s dodatnih 16 milijardi dolara. Jasno je kako svaki otpis duga daje trenutnu i
direktnu korist za siromašne zemlje jer im omogućuje investiranje novca u korisnije svrhe.
Gotovo sve humanitarne organizacije i one za otpis dugova pozdravile su ovu odluku uz
napomenu kako je ona nedovoljna ako se ne nastavi u njenom smjeru. Naime, naši vrli
humanitarci kojima su odmah svjetske pjevačke i glumatalačke zvijezde pohitale čestitati na
nesebičnosti, zaboravili su reći sljedeće manje važne činjenice: ovaj otpis duga će utjecati na
tek 5 posto siromašnoga stanovništva na planeti; Christian Aid zajedno sa sličnim
organizacijama identificirao je 62 siromašne zemlje koje su u istom stanju kao i one kojima
je dug otpisan, ali one su iz nekih razloga ostale izvan opsega ovog poklona; razlozi su ti što
su zemlje kojima je dug oprošten pristale na brojne ustupke daljnjeg “strukturalnog
prilagođavanja” unutar HIPC programa kojem je vrijednost osporila i sama Svjetska banka; i
najvažnije – zemlje koje su se spominjale uopće danas nisu bez duga, jer se oprost ticao
46
samo nekih institucija i banaka, a druge su zadržale svoje pravo na dug premda su pod
istom kontrolom kao i Svjetska banka. Na primjer, Bolivija, Gvajana, Honduras i Nikaragva
će tijekom sljedećih pet godina i dalje plaćati 1,4 milijarde dolara Inter-Američkoj banci za
razvoj (IDB). Potrebno je znati kako je ukupan dug tih 38 izabranih država 167 milijardi
dolara, dakle ostat će im i dalje ukupan dug od 111 milijardi dolara (Jubille USA Network,
2005). Druga strana ove laskave medijske priče je činjenica kako 40 milijardi dolara koje je
sedam najbogatijih zemalja odlučilo oprostiti siromašnim zemljama njih ne košta ništa. Taj
novac u stvarnosti zapravo ne postoji, i postoji samo kao numerička vrijednost statusa neke
zemlje. Bogate zemlje su svjesne da od najsiromašnijih mogu još dobiti samo resurse i
kontrolu nad sektorom usluga što ovakvim ugovorima upravo dobivaju. Posebno se zamjera
MMF-u i Svjetskoj banci činjenica da su dugove nagomilavali brojni diktatori i vojni režimi iz
zemalja u razvoju pri čemu je novac završavao na njihovim privatnim računima u inozemstvu
(ironično, vrlo često u iste zapadne banke koje su i davale kredite) te su ugnjetavali vlastiti
narod bez ikakvoga stvarnog ulaganja u kvalitetniji život ljudi. Ironija je kako su upravo SAD
stvorile sistem oprosta nelegitimnog duga. Naime, kada su SAD osvojile Kubu 1898. godine i
preuzele ovaj otok od Španjolske, ukinule su sve dugove Kube prema Španjolskoj zbog
nelegitimnosti duga, jer je on stvoren bez ikakve suglasnosti građana i grđanki koji/e bi ga
trebali otplaćivati. Južna Afrika je naslijedila dug iz vremena politike apartheida prema
većinskome crnačkom stanovništvu, premda je svima jasno da ta populacija nije ništa vidjela
od investicija ili poboljšavanja njihovih života, dapače, bili su višegodišnje organizirano
ugnjetavani i ubijani. Sadašnja vlast Afričkoga nacionalnog kongresa koja je tijekom
apartheida bila najaktivnija u otporu, naslijedila je dug bivše rasističke vlasti i sada ga
otplaćuje. SAD, MMF i Svjetska banka ne žele niti čuti o ikakvom oprostu duga Južnoj Africi.
Isti odgovor vrijedi i za druge zemlje u razvoju. Osim jedne. Vrlo brzo nakon skidanja
Saddama Huseina s vlasti u Iraku SAD su zatražile od MMF-a, Svjetske banke i drugih
privatnih banaka kreditora te zemalja koje su davale zajam Iraku otpisivanje duga Iraka
kako bi se mogao nesmetano razvijati. Napomenuto je kako dug nije niti legitiman, jer ga je
stvorio diktatorski režim.[17] Mnogi zajmovi kao takvi, neovisno o demokratičnosti središnje
vlasti, doprinosili su smanjenju kvalitete života velikoga broja ljudi.
Sve više se počinju javljati i glasovi koji osporavaju način računanja siromašnih u svijetu, jer
se sumnja u namjeru Svjetske banke i MMF-a da svjesno umanjuju broj siromašnih kako bi
opravdali konačne posljedice svoje politike. Dvojica znanstvenika s Columbia University,
Sanjay Reddy i Thomas Pogge (2003) istaknuli su u svom istraživanju kako računanje
siromaštva pomoću “jednog dolara na dan” nije pošteno, jer se za jedan dolar ne mogu
kupiti iste stvari u različitim zemljama, odnosno jedan dolar ne vrijedi svugdje isto. Bankino
47
računanje siromaštva temelji se na “paritetu kupovne moći” gdje se 1 dolar uzima kao
granica ispod koje počinje apsolutno siromaštvo. Također se računa koji se sve proizvodi i
usluge, a koje jedna ekonomija nudi, mogu kupiti na osnovu te brojke. Problem je što su
osnovna dobra češće skuplja u siromašnijim zemljama, a usluge jeftinije, jer je jeftiniji i rad i
plaće za poslove koji ih osiguravaju. Ako na primjer za jedan dolar možemo kupiti osnovnih
stvari isto kao u Indiji za 30 rupija, ili usluga (čišćenje, taxi, frizer…) u vrijednosti 3 rupija,
onda bismo na osnovu ovakve računice mogli zaključiti kako netko tko ima 10 rupija u Indiji
ima jednaku kupovnu moć kao netko tko ima 1 dolar u SAD-u. Ali oni u apsolutnom
siromaštvu se ne voze taxijem niti idu kod frizera. Tako siromašni u statistikama MMF-a i
Svjetske Banke prestaju to biti. Na osnovu kritike Reddyja i Poggea ne može se donijeti
konačan zaključak o tomu koliko ima siromašnih na planeti, ali njihovo računanje na osnovu
cijene kruha i žitarica diže brojku siromašnih za 30-40 posto (Monbiot, 2003). Time se
izražava sumnja u najpopularniju tvrdnju Svjetske banke i ostalih zastupnika neoliberalizma
kako je tijekom ’90-ih godina prošloga stoljeća došlo do smanjenja postotka siromašnih ljudi
na Zemlji s 29 na 23 posto u odnosu na ukupni broj stanovništva. Drugi kritičari slično ističu
kako ljudi u zemljama Trećega svijeta mogu biti u statusu siromaštva i sa 3, 4 ili 5 dolara
zarađenih na dan. Kritizira se i UN koji je prihvatio takav način računanja u svojim
izvještajima i istraživanjima, jer uostalom takav način nije sukladan s onim koji se koristi u
samim državama. Time se kontinuirano ponavlja da se u izvještajima Svjetske banke i UN-a
pojavljuje manje siromašnih u pojedinim zemljama, nego li što je slučaj kada te zemlje same
rade takve izvještaje.[18] Tako se “minorizira svjetsko siromaštvo” kako bi se imidž
pojedinih institucija poboljšao u očima javnosti (Chossudovsky, 1998).[19] Svjetska banka i
zastupnici njene politike često ističu određene manjkavosti i probleme zbog posljedica koje
neoliberalni sistem ostavlja iza sebe, ali uvijek se negdje nameće zaključak kako samo one
zemlje koje su integrirane u svjetsku ekonomiju i one koje prihvate politiku “slobodne
trgovine” mogu prosperirati i naći brže od ostalih zemalja put iz siromaštva (Sach i Warner,
1995; Dollar i Kraay, 2001; Legrain, 2003). Nekoliko se činjenica previđa u takvim
zaključcima. Često se među zemlje koje se uspješno nose s razvojem i borbom protiv
siromaštva stavljaju i one koje se i ne bi mogle staviti po definiciji u skupinu neoliberalnih,
odnosno u skupinu onih koje su prihvatile koncept “slobodne trgovine” kao najbolji. Dapače,
Kina i Indija, pa prije i tzv. azijski tigrovi, imali su cijelo vrijeme prisutnu jaku državu koja je
odlučivala kako će se i unutar kojih sektora ulagati. Također se ističe kako se pri tome
zanemaruje autokratski, a u najmanju ruku nedemokratski državni sistem koji upravlja
cijelim ekonomskim sistemom, kao u slučaju Kine na primjer. Dodatno se ističe kako razvoj,
ako je do njega i došlo, isto kao i u globalnim razmjerima i ovdje ostavlja veliku masu
48
gubitnika. Na primjer, u razvoju Kine uglavnom sudjeluju priobalne regije, dok je
unutrašnjost i dalje obilježena siromaštvom. Ironija je da se to ponekad priznaje i u
radovima i izvještajima same Svjetske banke gdje se priznaje povećanje nejednakosti između
bogatih i siromašnih uslijed procesa globalizacije. Također se ističe kako se liberalizacija
trgovine povećala svuda, osim u najbogatijim zemljama. (Milanovic, 2002). Još dok je uvijek
bio generalni direktor MMF-a Michel Camdessus priznao je: “Naglo provođena liberalizacija
u tranzicijskim zemljama vođena je protiv zdravog razuma…” (Nikolovska i Sundač, 2001:
42). Također po izvještajima Svjetske banke vidljivo je kako su zemlje u razvoju imale veći
razvoj u tzv. neglobaliziranoj eri (1960.-1980.) nego u tzv. globaliziranoj (1980.-1997.).
Zemlje Južne Amerike su u prethodnom razdoblju imale zamjetan razvoj, dok su u kasnijem
razdoblju kao najbolji primjeri prihvaćanja neoliberalne politike bile praktički u stanju
stagnacije. Afričke zemlje su opasno nazadovale, dok podaci pokazuju rast jedino za
istočnoazijske zemlje gdje je država, kao što smo rekli, igrala značajnu ulogu u razvoju
(Weisbrot, 1999; 2002; Murshed, 2003). Uostalom, i rezultati MMF-a pokazuju kako
liberalizacija i ukidanje carina ne vodi do razvoja u siromašnim zemljama (Dresner, 2003).
Ovdje je zanimljivo napomenuti kako su slični zaključci mogli biti iščitani čak i u analizi
posljedica strukturalnih programa prilagođavanja koju je načinila Structural Adjusment
Participatory Review Initiative (SAPRI), tijelo stvoreno 1997. godine kao izražaj zajedničke
suradnje Svjetske banke i nevladinih organizacija. No, u izvještaju iz 2002. godine ističu se
loše posljedice Bankinih projekata i politike za najugroženije skupine stanovništva: žene,
male farmere i seljake, radnike, nezaposlene. U veljači ove godine World Bank’s Operations
Evaluation Department (OED) koji je odjel same Banke objavio je evaluaciju projekata
Svjetske banke u kojoj se ističe kako je pristup svjetskim programima “slabo definiran”, a
glasovi zemalja u razvoju “neadekvatno reprezentirani”.[20]
Kriteriji koje koristi Svjetska banka u svojem djelovanju dovode se u pitanje i u drugim
kategorijama. Ističe se kako nije čudno što Svjetska banka financira socijalno neosjetljive i
ekološki neodržive projekte kad su joj i sami kriteriji niski u aspektima na koje utječu. Na
primjer, kriteriji Svjetske zdravstvene organizacije (WHO) za dozvoljenu količinu arsena u
pitkoj vodi su 100 puta stroži, kriteriji Agencije za zaštitu okoliša (EPA) SAD-a za
proglašenje zagađenja živom su 14 puta stroži, a za olovo 12 puta stroži.
Svjetsku banku proglašava se licemjernom kada izražava brigu za okoliš, klimatske
promjene ili ističe svoju prvorazrednu ulogu u očuvanju bioraznolikosti. Carol Welch iz
ekološke udruge Friends of the Earth (2003) kaže kako je Svjetska banka 2002. godine
ukinula svoju odluku iz ’90-ih godina prošloga stoljeća o prestanku podupiranja projekata
49
sječe drveća u tropskim kišnim šumama. IFC kao dio Svjetske banke nastavio je financirati
prvo uništavanje Amazone kroz podržavanje sa 155 milijuna dolara projekta André Amaggi
Corporation za dvije plantaže soje zbog čega se uništava prašuma. Predsjednik Maggi
Group, najvećega privatnog proizvođača soje na svijetu, je Blairo Maggi. Blairo Maggi je
ujedno i predsjednik države Mato Grosso gdje se provode projekti financirani od IFC-a.
Pritom treba napomenuti kako je upravo potreba za govedinom bogatih zemalja uzrok
uništavanja amazonskih šuma, jer se traže novi prostori za pašnjake. EU zauzima u
brazilskom izvozu govedine čak 40 posto (Vidal, 2004).
U tom kontekstu sve fraze i projekti Svjetske banke o klimatskim promjenama i
bioraznolikosti izgledaju kao zavaravanje javnosti te povratak Svjetske banke tzv. high
risk/high reward projektima i nastavak politike “kockanja ljudskim životima”. Svjetska banka
je bila jedna od osnivačica programa za razvoj održivog razvoja i politka Global
Environmental Facility (GEF) osnovanog 1991. godine. Drugi partneri su dvije agencije UNa, od kojih UNDP osigurava tehničku podršku i priprema projekte, UNEP osigurava
integritet projekata. Svjetska banka ima ulogu upravitelja projekta (Elliott, 2003). S
početnim kapitalom od jedne milijarde dolara ulaganja u ekološki obazrive projekte rastu pa
je tako Klaus Toepfer izvršni direktor UN-ovog programa za okoliš (UNEP) na konferenciji u
Johannesburgu oduševljeno najavio suglasnost 32 predstavnika najbogatijih vlada da
povećaju investiranje u GEF fond na 3 milijarde dolara u razdoblju 2002.-2006. Cifre koje se
odvajaju za ovakve projekte miljama su daleko od onih koje se izdvajaju za projekte koji
uništavaju prirodu. S druge strane, neka zemlja može dobiti dozvolu sudjelovanja u GEF
programu samo ako plati 4 milijuna dolara u fond programa. Tako kritika ističe da isto kao i
moć glasova u Svjetskoj banci i ovaj projekt ostaje zatvoren za siromašne zemlje (Elliot,
2003). Na jednom od memoranduma koji su “procurili” iz Svjetske banke vidi se kako su u
Svjetskoj banci svjesni opasnosti koju sa sobom nose projekti iskorištavanja nafte i plina,
ruda, šuma te neodrživih resursa koji su svrstani u crvenu skupinu “jasne i stalne
opasnosti”. Sektori su poredani po stupnjevima s obzirom na njihove posljedice, ali i s
obzirom na “globalnu zabrinutost” i prosvjede protiv takvih projekata. Ipak, u Svjetskoj
banci u istom dokumentu ističu kako su upravo ti sektori nafta, plin i rudarstvo najisplativiji.
I zaista, od 1992. godine i konferencije o održivom razvoju u Riju pa do one u Johanesburgu
nakon 10 godina, Svjetska banka je preko tri četvrtine svojih energetskih projekata
financirala kroz sektore nafte, plina i ugljena. Financirajući takve projekte s iskorištavanjem
fosilnih goriva, Svjetska banka će doprinijeti ukupnoj svjetskoj emisiji CO2 s preko 48
milijardi tona koliko će se kroz te projekte emitirati CO2 tijekom njihova rada. Na te
projekte potrošeno je čak 26,5 milijarde dolara, a na projekte iskorištavanja obnovljivih
50
izvora te energetske efikasnosti potrošeno je manje od 2 milijarde dolara u tom razdoblju.
Odnos između prve i druge skupine projekata iznosio je tijekom tih deset godina omjer 18:1.
Svjetska banka je dala zajam Kini od 2 milijuna dolara za smanjenje emisije stakleničkih
plinova. Iste godine u Kinu je od Svjetske banke investirano 630 milijuna dolara kreditima za
projekte iskorištavanja fosilnih goriva (Elliot, 1998). Najava Svjetske banke 2004. godine
kako će povećati ulaganja u obnovljive izvore energije za 200 milijuna godišnje više je šamar
zaštiti prirode i zdravlju ljudi, nego iskrena namjera da se zaštite. Radi se o cifri koju
Svjetska banka potroši na samo jedan malo veći projekt u koji je uključeno iskorištavanje
fosilnih goriva. Nasuprot 200 milijuna dolara za obnovljive izvore energije, Svjetska banka
godišnje izdvoji 2,5 milijardi dolara na energetske projekte, od kojih velika većina uključuje
iskorištavanje fosilnih goriva. Od 1994. do 2004. odnos tih projekata je bio 23:1 u korist
fosilnih goriva. Čak i 2004. godine, 94 posto energetskih projekata Svjetske banke odlazilo
je na iskorištavanje fosilnih goriva. Dapače, krajnja je problematična namjera takvih
projekata od kojih lokalno stanovništvo nema koristi, već se zadovoljavaju apetiti globalnih
korporacija i gladna zapadna tržišta. Od ukupnoga broja 45 posto od 20-25 milijardi dolara
koliko uobičajeno Banka daje kredita ode direktno zapadnim korporacijama. Institute for
Policy Studies (2003) istražio je podatke same Svjetske banke i uočili su kako je 82 posto
projekata vezanih za iskorištavanje nafte koje je Svjetska banka financirala od 1992. godine
završilo kao izvoz nafte u SAD, EU, Kanadu, Australiju i Novi Zeland. Komisija Senata SAD-a
pronašla je “tihe kanale” Svjetske banke kojima se pomagalo određenim korporacijama da
dobiju poslove u zemljama u razvoju, specificirajući slučaj Enrona nakon bankrota te
korporacije. Time se povećala i ranjivost projekata Svjetske banke na korupciju. Za svaki
dolar koji uđe u Svjetsku banku iz SAD-a, vrati se 1,3 dolara preko projekata i ugovora koje
dobivaju američke korporacije (Barlow i Clark, 2001).
Svjetska banka je također i najveći kreditor velikih brana uz koje se u zemljama u razvoju
veže prisilno raseljavanje ljudi, kršenje ljudskih prava, korupcija te uništavanje
bioraznolikosti. Do danas je zbog gradnje takvih brana raseljeno između 40 i 80 milijuna
ljudi, pri čemu je samo zbog projekata koje je financirala Svjetska banka raseljeno više od 10
milijuna ljudi. U Bankinom izvještaju iz 1994. godine Resettlement and Development ističe
se pogoršanje ekonomskog stanja za “veliku većinu muškaraca, žena i djece koji su
preseljeni zbog projekata financiranih od strane Svjetske banke” bez ikakve direktne koristi
od tih projekata.[21] Svjetska banka je nakon određene pauze zbog čestih i jakih kritika
prošle godine odlučila ponovno krenuti u financiranje velikih brana premda je čak i Svjetska
komisija o branama (WCD) osnovana uz inicijativu Svjetske banke savjetovala da se
izbjegava financiranje velikih brana. Banka je 2003. godine donijela svoju Water Resources
51
Sector Strategy koja prihvaća investiranje u velike hidroelektrane i nužnu privatizaciju
izvora pitke vode. Eric Duchemin iz IPCC-a ističe kako je teza o hidroelektranama kao
zelenim postrojenjima čista farsa. Ne samo da velike hidroelektrane znatno uništavaju živote
ljudi i cijele ekosustave, već ih se s energetskog stajališta sve manje smatra zelenima.
Dapače, istraživanja provođena u Brazilu pokazala su kako znatno doprinose emisiji
stakleničkih plinova CO2 jer se emitiraju uništavanjem stabala poplavljivanjem dolina gdje je
CO2 zarobljen, ali velika negativna posljedica je i emisija metana, koji nastaje truljenjem
biljaka i njihovih ostataka pod naplavljenom vodom bez prisustva kisika (Graham-Rowe,
2005). Ono što je najgore u uvrštavanju Svjetske banke u svoje “zelene” projekte je i
izgradnja velikih hidroelektrana koje ne samo da imaju štetne posljedice po okoliš, već u
mnogim slučajevima uzrokuju i kršenja ljudskih prava jer se lokalno stanovništvo prisiljava
na iseljavanje. U razdoblju od 2000.-2004. 88,5 posto zajmova unutar toga sektora
uključivalo je i obavezu privatizacije izvora pitke vode. 91 posto zajmova za vodu i sanitarije
Svjetske banke uključivalo je i povećanje cijene za uslugu opskrbe pitkom vodom. Više od 50
posto tržišta pitkom vodom kontroliraju svega tri korporacije: Suez, Vivendi i RWE. Suez je
vlasnik manjih podružnica u preko 120 zemalja i već 100 milijuna ljudi ovisi o vodi koja je
njegovo vlasništvo. I korporacije iz drugih sektora počinju vodu shvaćati kao robu i dobru
priliku za tržište pa su značajna ulaganja već pokrenuli Enron, Bechtel pa čak i Monsanto.
Svjetska banka je s General Electricom i fondom Georga Sorosa osnovala Globalni
energetski fond koji će poticati daljnju privatizaciju i energije i vode po svijetu (Shiva, 2000).
Kako to izgleda u praksi daje nam primjer bolivijskoga grada Cochabamba. Korporacija
Bechtel je 1999. godine preuzela vodoopskrbu bolivijskoga grada Cochobambe te odmah
nakon toga povećala cijenu vode za više od 200 posto. Time bi većina stanovništva izdvajala
za vodu četvrtinu ili petinu svoje mjesečne plaće. Neki dijelovi ugovora koji je prvotno
potpisala bolivijska vlada s Bechtelom zaista su nevjerojatni. Tako je Bechtel tim ugovorom
dobio pravo kontrolirati ne samo gradski vodovod, već i sustave za navodnjavanje i bunare u
ruralnim područjima u što država uopće nije investirala već su si ljudi sami to izgradili.
Bechtel je dobio pravo na kišu. Sljedeće godine u Cochobambi izbijaju neredi, vojska ubija
jednog prosvjednika, ali nakon odbijanja povlačenja prosvjednika s ulica grada, vlada
objavljuje da se raskida ugovor s Bechtelom te se upravljanje vodom vraća pod kontrolu
grada i civilnih inicijativa. No, nakon toga Bechtel zahtijeva 25 milijuna dolara odštete od
Bolivije zbog ukidanja ugovora te tuži Boliviju sudu Svjetske banke ICSID-u. Smatrajući i
sam sud tajnim i netransparentnim prema javnosti, kritičari ističu kako se i samu Svjetsku
banku ne može smatrati neutralnom u ovom slučaju, budući da je Svjetska banka ne samo
poznata po promoviranju privatizacije izvora pitke vode i vodoopskrbnih sustava već je
52
upravo to i naložila vladi Bolivije kao dio “reprogramiranja duga”. I sam predsjednik
Svjetske banke, James Wolfensohn izjavio je tijekom nereda u gradu kako je podizanje cijene
vode bilo opravdano. Nadalje se ističe kako je i samo podizanje optužbe upitno budući da je
Bechtel dobivanje kontrole nad vodoopskrbom u Cochabambi dobio na način da svoju
tamošnju podružnicu registrira kao nizozemsku korporaciju, čime je dobio pravo na tužbu
ICSID-u jer Nizozemska i Bolivija priznaju taj sud u svojim bilateralnim sporovima (NfN,
2003).
Kao naručen krajnji dokaz ovim sumnjama i kritikama došao je i izvještaj Bankinog
posebnog tima koji je trebao dati savjete Svjetskoj banci upravo za budući odnos prema
iskorištavanju sirovina, posebno onih fosilnih. Extractive Industries Review (2003) stvoren je
2001. godine za vrijeme sastanka Svjetske banke i MMF-a u Pragu i trebao je odgovoriti
koliko je iskorištavanje fosilnih goriva u skladu s Bankinom proklamiranom borbom protiv
siromaštva. Nakon dvije godine u izvještaju je preporučeno da Svjetska banka: odmah
prekine s financiranjem svih projekata vezanih za iskorištavanje ugljena; kroz tranzicijski
period osigura potpunu podršku za radnike i zajednice (po)vezane za projekte iz gore
navedenih sektora; postepeno prestane financirati projekte vezane za iskorištavanje nafte do
2008. godine (preporuka dana za veće investiranje u iskorištavanje plina); promijeni smjer
između financiranja projekata vezanih za iskorištenje fosilnih goriva i onih koji se tiču
obnovljivih izvora energije, očuvanja energije i efikasnosti koliko prije bude moguće; te se
predlaže da zaštita ljudskih prava bude integralni dio projekata Svjetske banke (IPS, 2003).
No, odgovor iz Svjetske banke bio je kako “prihvaćanje takve politike ne bi bilo u skladu s
misijom Svjetske banke u borbi protiv siromaštva i poboljšavanju životnoga standarda ljudi u
zemljama u razvoju”. Također je odgovoreno kako bi “prestanak financiranja projekata
vezanih za iskorištavanje nafte bio nepravedno kažnjavanje malih i siromašnih zemalja koje
trebaju zaradu od iskorištavanja nafte kako bi stimulirale ekonomski rast i smanjile
siromaštvo” (Beattie, 2004). Također je napomenuto iz Svjetske banke da same zemlje ne bi
željele prekid takvih projekata te kako nema smisla da Svjetska banka izađe iz njih kada bi
se oni provodili i bez njenog sudjelovanja. Iz britanskoga Odjela za Međunarodni razvoj
(DFID) čestitano je na radu i rezultatima timu za EIR izvještaj, ali je nakon toga, par
rečenica kasnije, istaknuto kako su “zabrinuti pretežno negativnim tonom izvještaja”. Kao
prilog stavu da od projekata iskorištavanja fosilnih goriva imaju najviše koristi siromašne
zemlje i njihovo stanovništvo, dan je primjer Čada i koristi koju lokalne zajednice i ljudi
imaju od projekta naftovoda koji ide do Kameruna. No, da ironija bude veća, upravo je
nezavisni inspekcijski tim angažiran od same Svjetske banke predložio povlačenje iz tog
projekta jer “dvije od najsiromašnijih zemalja riskiraju uništavanje okoliša i uskraćivanje
53
sudjelovanja lokalne populacije u pravednom korištenju profita” (Beattie, 2002). Iz projekta
su čak zbog mogućih negativnih socijalnih i ekoloških posljedica izašle i neke od naftnih
korporacija (Shell, BP…), da bi danas konzorcij ostao predvođen najvećom naftnom
korporacijom na svijetu Exxon-Mobilom. Projekt vrijedan 4 milijarde dolara proći će kroz 13
riječnih slivova svom svojom dužinom od preko 1000 kilometara. Od projekta koji će donijeti
profit od 8 milijardi dolara, Kamerun će dobiti svega 7 posto, Čad 22 posto, a konzorcij
naftnih korporacija na čelu s ExxonMobilom, Petronasom i ChevronTexacom će zaraditi 71
posto od profita. Brojne grupe i organizacije iz regije i svijeta koje se bave zaštitom okoliša i
ljudskim pravima prosvjedovale su protiv ovog projekta. Nije naodmet spomenuti kako je
predsjednik Čada Idriss Deby kupio oružje novcem kojeg je dobio od naftnih korporacija koje
sudjeluju u izgradnji naftovoda kao bonus nagradu za podršku projektu. Predstavnici i
predstavnice organizacija za ljudska prava i ekološke grupe ističu kako će se to oružje
iskoristiti protiv vlastitih građana i građanki ukoliko budu previše aktivni u borbi protiv
naftovoda. U Svjetskoj banci ističu kako “projekt može biti katalizator za veću demokraciju”.
Zaista se možemo zapitati o njegovoj normalnosti kada Wolfensohn kritizira siromašne
zemlje jer previše ulažu u naoružanje, a ne u obrazovanje. Kaže tip koji predsjeda instituciji
s čijim je kreditom za naftovod Kamerun-Čad predsjednik potonje zemlje kupio oružje. Kaže
tip koji predsjeda institucijom koja inzistira na cijeđenju siromašnih i vraćanje nepovratljivih
(doduše, tjera nas tu mnogo toga na povraćanje) dugova, što rezultira nemogućnošću tih
zemalja da ulažu u to Wolfensohnu tako milo obrazovanje. Time je i više nego upitna
predanost Svjetske banke u sprečavanju sukoba ili popravljanju ratnih rana koje mnoga
društva danas imaju. U iščitavanju njenih izvještaja pronalaze i “priznanja” u stvaranju
uvjeta za rat jer sami predstavnici te institucije ističu kako bi bilo “posebno korisno” u
sprečavanju ratova kada bi najsiromašnije zemlje mogle “učiniti raznolikijom svoju ovisnost
o izvozu primarnih roba”, dakle upravo suprotno onome što su MMF i Svjetska učinile
odredivši, zbog vjerovanja u teoriju komparativnih prednosti, svakoj zemlji određene
sirovine kojima će trgovati i sudjelovati u svjetskoj ekonomiji, odnosno otplaćivati dug
(Bretton Woods Project, 2004: 4). Naime, ukoliko ekonomija neke zemlje ovisi samo o
jednom ili o malom broju izvora, povećava se mogućnost ratova za resurse. Od 1998.-2000.
čak 70 siromašnih zemalja zarađivalo je od svog izvoza sa svega tri vrsta roba. Time su,
naravno, mnogo ranjivije na promjene na globalnom tržištu i mnogo ovisnije o diktatu
globalnih institucija.
Ponekad licemjerstvo koje izbija iz gotovo svake pore ove institucije zaista nema granica.
Tako bivši direktor Svjetske banke James Wolfenson u ekskluzivnoj kolumni u Večernjem
listu (17.10.2001) zagovara “smanjivanje trgovinskih zapreka” i “usmjeravanje pomoći u
54
razvoju da se osiguraju dobri rezultati”. Wolfensohn se žali na “te poljoprivredne subvencije
koje sputavaju šanse Afrike da izađe iz siromaštva” (Engler, 2003). Nicholas Stern,
potpredsjednik Svjetske banke misli kako su poljoprivredne subvencije u bogatim zemljama
“etički neopravdane”. Grabi svoju priliku za kolumnu u Večernjem listu (13.12.2000.) i bez
ikakva srama piše kako visoke carine te subvencije bogatih zemalja sprečavaju proizvode iz
siromašnih zemalja da uđu na njihovo tržište. Iz Svjetske banke često kritiziraju velike
poljoprivredne subvencije bogatih zemalja i optužuju ih kako time sprečavaju razvoj
siromašnih zemalja. Maltene, kvare posao Svjetskoj banci u borbi protiv siromaštva. Također
u siječnju 2005. godine Banka je izdala studiju Global Agricultural Trade and Developing
Countries na kojoj su radili brojni Bankini ekonomisti. U njoj se pak ističe kako će “razvojna
strategija temeljena na izvozu poljoprivrednih roba vjerojatno osiromašiti trenutno političko
okruženje”. Dodatno se i u ovoj studiji ističe kako je protekcionizam ostao u visokom stupnju
u industrijaliziranim zemljama, dok su siromašne zemlje “značajno liberalizirale svoje
poljoprivredne sektore od 1980-ih”.[22] No, upravo su MMF i Svjetska banka godinama
prisiljavale siromašne zemlje da restrukturiraju svoje poljoprivrede, okrenu se izvozu
Zapadu potrebnih sirovina, egzotičnih proizvoda i agruma te otvore svoja tržišta upravo
subvencioniranim proizvodima sa Zapada. Kako to u praksi izgleda možemo vidjeti na
primjeru Malavija. Malavi je bila jedna od zemalja koja je patila od gladi 2002. godine.
Direktan uzrok tome bila je i politika MMF-a i Svjetske banke koja je zahtijevala od te zemlje
da privatizira poljoprivredni sektor. U zamjenu za nove kredite Malavi je prisiljen smanjiti
subvencije za male farmere i deregulirati kontrolu cijena. Kukuruz je poskupio 400 posto u
manje od godinu dana. U trenutku humanitarne krize Malavi je i dalje bio obavezan izdvojiti
20 posto iz svoga budžeta na otplatu duga. Kako bi otplatili dug, Malaviju je početkom 2002.
godine naloženo da proda 167.000 tona iz žitnih rezervi. U travnju iste godine Malavi je
optužen za korupciju i izbačen iz HIPC inicijative. UN-ovo tijelo koje se bavi naseljevanjem i
stanovanjem, UN habitat, u svom izvještaju najavio je kako će unutar sljedećih 30 godina
svaka treća osoba živjeti u slamovima, posebno u siromašnim zemljama. Trenutno je to
slučaj s jednom šestinom stanovništva, a za to je kriva “laissez-faire globalizacija i
neoliberalne ekonomske politike koje se nameću siromašnim zemljama od institucija kao što
su MMF i WTO” jer umanjuju mogućnost življenja izvan gradova u tim zemljama. Gradovi se
nekontrolirano naseljavaju zbog potrage za poslom i siromaštva u ruralnim područjima
(Vidal, 2003). Brojne organizacije, posebno iz zemalja u razvoju, kritične su prema
poljoprivrednim projektima Svjetske banke od kojih gotovo svi uključuju ogromno korištenje
pesticida i herbicida, dok danas sve više projekata uključuje i GMO. Od 1988.-1995. godine
Svjetska banka je odobrila kredite za kupovinu pesticida u vrijednosti od 250,75 milijuna
55
dolara. Dobitnice tih kredita su svega šest najvećih agrokemijskih korporacija od kojih sve
sjede u savjetodavnom odboru za poljoprivredu Svjetske banke. Je striček Wolfie je, te
poljoprivredne subvencije na Zapadu su stvarno grozne.
Kao primjer dosljednog cinizma neoliberalnoga kapitalizma James Wolfensohn je u travnju
2005. godine nakon završetka mandata u Svjetskoj banci otišao na novo radno mjesto u
jedno od najsiromašnijih područja na Zemlji. James Wolfensohn će raditi kao glavni
koordinator pomoći Palestincima te će nadgledati i povlačenje Izraela iz Pojasa Gaze.
Također je, nakon što je otišao s toga radnog mjesta, istaknuo kako bi bilo bolje imati
transparentniji postupak imenovanja predsjednika Svjetske banke. Onda nas je totalno
iznenadila vijest u studenom ove godine kako je Wolfensohn dobio posao u najvećoj banci na
svijetu Citibank koja je dio grupacije Citigroup. U Citigroupu znaju da nije lijepo biti
nezahvalan. Wolfensohn je postao viši savjetnik za globalne strategije i međunarodne
odnose.
A umjesto vuka došao je vuk (o, dragi vukovi ispričavam se što vas trpam u ovo društvo).
Otišao Wolfie, došao Wolfie. I odmah pokazao dosljednost svom prethodniku oštro
prosvjedujući protiv poljoprivrednih subvencija bogatih zemalja. Gotovo sve nevladine
udruge protestirale su protiv postavljanja Johna Wolfowitza, idejnoga sukreatora rata protiv
Iraka, na mjesto nasljednika Jamesa Wolfensohna. Razlog je bio što takav grdi lik dolazi na
mjesto institucije kojoj piše da se bori za svijet bez siromaštva. No nekako ne mogu izdržati
a da se ne svrstam među one koji u toj Bushevoj odluci ne vide ništa čudno. Dapače, ima li
išta normalnije od toga da osoba koja je kreirala isporučivanje demokracije Iraku zasjedne
na mjesto institucije koja to sličnom taktikom radi na globalnom nivou. Pomalo je smiješna
ta djetinjasta naivnost civilnoga društva koja se bazira na žestokoj spremnosti
prosvjedovanja protiv očitih baraba, dok uglađene macane lakše trpi. Takvo etičko vrludanje
može se opisati i kroz komentar: “Ma je onaj Clinton isto rokao po Iraku, al’ ti, tak je lepo
onaj saksofon sviral, vidi se pravi gospodin. A i žene je šarmiral. Nije ko ovaj primitivni
Bush”. Daleko da mi je ovdje namjera pozivati na štednju kritikom primitivniju verziju i
globalnih i lokalnih glavešina, no u najmanju ruku je smiješno, u najveću ruku tužno, bazirati
kritiku Wolfowitzove nove funkcije preko stava kako ipak nije u redu da vodi instituciju koja
se bori protiv siromaštva. Pentagon može, Svjetska banka ne. A Bush je o razlozima
imenovanja grdog Wolfieja lijepo rekao: “On je upravljao velikom organizacijom. Svjetska
banka je velika organizacija; Pentagon je velika organizacija. On je bio uključen u
upravljanje tom organizacijom” (Vest, 2005). Dakle, čovjek ima menadžerske sposobnosti i
kako to ti civilnjaci ne razumiju. Ovakvim pristupom nevladinih udruga zanemaruje se
56
činjenica kako je manje važno je li nasmiješeni Wolfie ili grdi Wolfie na čelu Svjetske banke
jer je problem Svjetske banke problem institucije, cjelokupnoga sistema, a ne jedne osobe
koja joj je na čelu. Također, pri tom kao da se zaboravlja da je Svjetska banka dio sistema u
kojem godišnje umre više od 10 milijuna ljudi zbog gladi ili bolesti povezanih s glađu i
pothranjenošću. U Drugom svjetskom ratu ubijeno je 60 milijuna ljudi u sedam godina. A
danas, 10 milijuna ljudi umre pored obilja hrane i lijekova svake godine, jer živimo u sistemu
gdje umireš ako nemaš novaca. Zar je onda zaista pretjerivanje uspoređivati posljedice
neoliberalnog sistema s posljedicama Drugoga svjetskog rata? Dug zemalja u razvoju je
“najveća ekonomska, kulturna i humanitarna katastrofa našega doba” (Rowbotham, 2000).
Ova katastrofa stoji uz bok dvjema najvećim strahotama 20. stoljeća, svjetskim ratovima.
Sasvim je moralno i legitimno zahtijevati ukinuće tih institucija nakon što plate odštetu zbog
raznih oblika patnje koje godinama proizvode po ustaljenom obrascu.
Svjetska trgovinska organizacija (WTO) zatvara ovaj trokut trenutno najnepopularnijih
globalnih institucija.[23] Premda je i njen nastanak zamišljen poslije Drugoga svjetskog rata,
zanimljivo, tada uz otpor SAD-a nije stvorena. Kritičari ističu kako Kongres nije odmah
poslije Drugoga svjetskog rata ratificirao sporazum o Međunarodnoj trgovinskoj organizaciji
(ITO) jer SAD tada još nisu kontrolirale dovoljno područja i sektora u svijetu. WTO je 1995.
godine zamijenio GATT (General Agreement of Tarrifs and Trade). Stvorena je organizacija
kojoj je cilj da “trgovini osigura olakšano, slobodno, pravedno i predvidljivo kretanje”. WTO
se optužuje kako je zapravo paravan za svjetsku vladu, nereprezentativnu i nelegitimnu,
budući da odluke WTO-a sve više utječu na živote ljudi bez da ih je itko izabrao. Bez obzira
što u WTO-u nema službenog glasanja “novčanikom” kao u MMF-u i Svjetskoj banci, već
svaka država ima jedan glas, mnogi sastanci za pripremu ili donošenje nekih važnih odluka
rezervirani su za najjače zemlje. “Slobodna trgovina” postaje nova sveta mantra, iznad
ljudskih i radničkih prava, političkih prava i zaštite prirode. Pogledajmo neke od ugovora
unutar WTO-a.
Agreement on Agriculture (AoA) je ugovor o poljoprivredi koji su potpisale sve članice WTOa. I premda se ovim ugovorom zahtijeva smanjenje restrikcija na uvoznu poljoprivrednu robu
i smanjenje subvencija za domaću, najbogatije zemlje svijeta kroz subvencije izdvoje za svoje
poljoprivrede više od 300 milijardi dolara godišnje. S druge strane, siromašne zemlje koje
često trguju sa svega jednim ili par osnovnih namirnica otvorile su svoje granice uvoznoj
robi sa Zapada koja je jeftinija i uništava lokalne proizvođače. Time poljoprivredni proizvodi
iz SAD-a ili EU-a mogu biti i do tri puta jeftiniji od onih iz neke zemlje koja nema toliko
novaca za subvencije (A SEED, 2003). Zbog subvencija u SAD-u pšenica koja se izvozi
57
jeftinija je 28 posto, soja 10 posto, a kukuruz 10 posto od troškova. Pamuk je 47 posto, a riža
26 posto jeftinija od troškova. International Food Policy Research Institute (IFPRI) je
izračunao kako protekcionistički pristup tržištu najbogatijih zemalja i subvencioniranje
njihove industrije kao posljedicu za zemlje u razvoju ima gubitak za potonje od 24 milijarde
dolara godišnje zbog sprečavanja dolaska njihovih proizvoda na zapadno tržište (Hodur,
2003). Svjetska banka procjenjuje kako bi ukidanje poljoprivrednih subvencija u bogatim
zemljama doprinijelo s novih 500 milijardi dolara u ukupnoj godišnjoj svjetskoj zaradi do
2015. godine uz izlazak iz siromaštva za 114 milijuna ljudi. Posebno se ističe kako bi 60
posto toga mogle zaraditi zemlje u razvoju. Ipak, od početka neoliberalnoga globalnog
sistema industrijski razvijene zemlje su povećale svoj izvoz s 58,8 na 66,3 posto, a zemlje u
razvoju su smanjile svoj udio u izvozu s 31,5 na 26,3 posto (Ray, 2003; Seabrook, 2003).
Upravo je zbog poljoprivrednih subvencija propala zadnja tzv. runda pregovora, odnosno
bienalni sastanak WTO-a jer bogate zemlje nisu pristale na smanjenje subvencija. EU
godišnje potroši pola svog budžeta od 80 milijardi dolara na poljoprivredne subvencije, a
SAD su 2003. godine izglasale novi plan subvencija od 180 milijardi dolara kroz 10 godina.
SPS Agreement (Sanitary and Phytosanitary Standards Agreement) sadržava pravila o
sigurnosti prehrambenih proizvoda (sastojci, pesticidi, proizvodi proizašli iz genetske
manipulacije…) te zdravlja životinjskih ili biljnih proizvoda. SPS ugovor ograničava
korištenje “mjere predostrožnosti” koja se upotrebljava kada nema znanstvenih dokaza da
neki proizvod nije opasan za zdravlje ljudi. Ne samo to, SPS slijedeći svoju dogmu o
slavljenju trgovine bez obzira na cijenu, traži od zemalja koje ograničavaju ulazak nekog
“sumnjivog” proizvoda da znanstveno dokažu njegovu štetnost za zdravlje ljudi. Na osnovu
ovog pravila SAD su tužile EU zbog zabrane uvoza hormonski stimulirane govedine i GM
hrane, te su mnogim drugim zemljama, uključujući i Hrvatsku, prijetile. Stoga nas ne treba
čuditi da je Clintonova administracija pokrenula inicijativu da se državama članicama WTO-a
uskrati pravo na popisivanje sastojaka nekog proizvoda i da se sve potpuno prepustiti u ruke
WTO-a, čime bi došla u opasnost mogućnost ljudi da znaju što jedu.
GATS (General Agreement on Trade in Services) zahtijeva od potpisnica deregulaciju tržišta
uslužnoga sektora, pri čemu se misli na zdravstvenu njegu, obrazovanje, mirovinsko
osiguranje i druga socijalno osjetljiva i važna pitanja. GATS je svojevrsni globalni i prošireni
oblik “strukturalnih programa prilagođavanja” MMF-a i Svjetske banke. Iz memoranduma
EU-a koji je procurio u javnost u travnju 2002. godine vidljivo je kako je EU zahtijevala od 29
zemalja članica WTO-a otvaranje prostora za privatizaciju sektora vode, struje,
telekomunikacija, financija, transporta i tako dalje. Nešto slično pronađeno je u
58
memorandumu EU-a koji je procurio u javnost u veljači 2003. godine, gdje Europska
komisija zahtijeva od čak 72 članice WTO-a (trenutno ih ima 146) otvaranje vrata
privatizaciji gore spomenutih usluga i servisa s posebnim naglaskom na vodu budući da
najveće globalne korporacije koje se bave trgovinom i distribucijom pitke vode dolaze iz EU
(CEO, 2003).[24]
TRIMs (Trade-Realted Investment Measures) zahtijeva od država članica WTO-a da se
domaće kompanije, korištenje lokalnih resursa i proizvoda te zapošljavanje ljudi ne
pretpostavlja stranim korporacijama. Dakle, nije dozvoljen posebni položaj koji bi
diskriminirao globalne korporacije.
TRIPS (Trade-Related Intellectual Property Agreement) je ugovor koji uvjetuje pravila za
patente, autorska prava i zaštitne marke određenoga proizvoda ili korporacije. Cilj je WTO-a
nametnuti zapadnjački sustav zaštite intelektualnoga vlasništva, gdje se intelektualno
vlasništvo priznaje jedino kao privatna svojina, a ne zajednička, odnosno priznaje se jedino
kada donosi zaradu, a ne kad udovoljava društvenim potrebama (Shiva, 2000). Ovaj ugovor
je jedan od najopasnijih jer uvjetuje svim zemljama potpisnicama da prihvate sve veću
monopolizaciju par najbogatijih korporacija, a posebno je taj trend primjetan kod
farmaceutskih i biotehnoloških korporacija. Na TRIPS-u se najbolje vidi moć i utjecaj
koropracija na WTO pa ćemo mu se kasnije vratiti.
No, da bi nam bile jasnije posljedice koje ostaju iza politke i odluka WTO-a, navest ćemo par
konkretnih primjera koji pokazuju kako je profit privatiziran u samom vrhu piramide moći, a
kako su rizici socijalizirani na obične ljude bez obzira na mjesto življenja. Sud WTO-a je
1997. godine osudio europsko preferiranje banana iz karipskoga arhipelaga kao povredu
pravila WTO-a o slobodnoj trgovini. Sud WTO-a je također dozvolio SAD-u da penalima
(uvede sankcije) uredi izvoz iz europskih zemalja s 190 milijuna dolara. Cijeli slučaj je
prozvan u medijima “banana wars”. Ovdje je potrebno spomenuti kako banane na Karibima
uzgaja oko 200.000 malih farmera kojima je to jedan od rijetkih mogućih izvora zarade jer
planinsko područje koje prevladava na tim otočjima ne pogoduje uzgoju drugih kultura.
Tada je također ispostavljeno kako američka korporacija Chiquita koja ima goleme plantaže
u Centralnoj Americi loše postupa sa svojim radnicima/ama po pitanju plaća, zdravstvenih
uvjeta i mogućnosti da se sindikalno organiziraju. Zbog izloženosti opasnim pesticidima, više
od 20.000 radnika u Hondurasu postalo je sterilno za vrijeme rada na plantažama Chiquite
(Hertz, 2002). Karipska otočja sudjeluju u europskom uvozu banana sa svega 9 posto, a
velike korporacije s plantažama u Južnoj Americi (Chiquita, Del Monte i Dole) pokrivaju dvije
59
trećine svjetske trgovine. Sama Chiquita je tada pokrivala više od petine europskoga uvoza
banana (Wallach i Woodall. 2004). Nije naodmet spomenuti da je ta korporacija za vrijeme
državnih izbora u SAD-u 1998. godine donirala i republikanskoj i demokratskoj strankici
preko pola milijuna dolara zajedno, a ukupno računajući i prijašnje i ostale donacije preko 5
milijuna dolara. Dva dana nakon što je SAD podnio tužbu sudu WTO-a, Chiquita je uplatila
pola milijuna dolara donacije demokratskoj stranci. Sankcije od 190 milijuna dolara godišnje
trebale su prisiliti EU da promjeni svoju politiku, no od polovice 1999. godine kada su prvi
put uvedene, djelomično su se vratile SAD-u kao bumerang. Tadašnja američka trgovinska
predstavnica u WTO-u Charlene Barshefsky našla se pod bujicom kritika firmi iz njene
matične zemlje jer je preveliko carinjenje određene europske robe i proizvoda zaprijetilo
gubitkom američkih radnih mjesta koja su povezana s prijevozom, prerađivanjem,
distribucijom i preradom tih proizvoda (cvijeće, mineralna voda, ječam…). Cijeli slučaj
ponovno je aktualiziran 2005. godine i početkom kolovoza sud WTO-a presudio je protiv
odluke EU-a na zahtjev devet zemalja Južne Amerike. EU je najavila kako neće mijenjati
politiku prema karipskim zemljama. Sud WTO-a odobrio je SAD-u penaliranje Europe od 117
milijuna dolara godišnje i to zbog odbijanja europskih zamalja da prihvate govedinu čiji je
razvoj potpomognut dodatnim količinama hormona. EU je 2003. godine predala nove studije
u kojima se dokazuje štetno djelovanje korištenja hormonski stimulirane govedine te
zatražila od SAD da u skladu s tim ukine sankcije. Da i ljudi u SAD-u imaju razloga biti
nezadovoljni politikom WTO-a, dovoljno nam govori akcija usmjerena protiv SAD-ovog Clean
Air Act-a koje su povele naftne industrije iz Venecuele. CAA zahtijeva od naftnih rafinerija
da od 1990. proizvode čišći benzin, što je naftnoj industriji iz Venecuele uz podršku Brazila
bilo dovoljno da optuži taj zakon kao anti-free trade. SAD je bio prisiljen od WTO-a na
prilagođavanje tog zakona te je 1997. godine dozvoljeno stranim naftnim korporacijama
koristiti i prodavati benzin po vlastitim procjenama i odlukama što se tiče sastava. EPA je
priznala da se iz ove promjene zakona mogu očekivati negativne posljedice na okoliš. EU i
Japan su 1997. godine tužili SAD sudu WTO-a jer je američka savezna država
Massachutsetts odlučila da ne želi trgovati s korporacijama koje posluju u Burmi gdje je još
uvijek na vlasti diktatorski vojni režim. Naravno, nije iznenađenje istaknuti kako su upravo
europske korporacije poput Unilevera, Siemensa i drugih izvršile utjecaj na političare EU-a
da zaprijete SAD-u, jer jedna njihova savezna država krši svete postulate “slobodne
trgovine”. Odluka savezne države je opozvana od centralne vlasti u Washingtonu. Mnogi
ipak ističu da od WTO-a najviše profitira SAD. Od svih dosad prijavljenih 150 tužbi sudu
WTO-a, sam SAD podnio je 50-ak, a sve zemlje u razvoju zajedno 40 tužbi (Madeley, 2000).
No, najveću tragikomičnost ipak pruža tužba WTO-u koju je 1996. godine podnijela Kanada
60
protiv Francuske zbog odbijanja potonje da dalje uvozi azbest iz Kanade. Kanada je tu svoju
tužbu opravdavala pozivajući se na slobodnu trgovinu. Danas je Kanada najveći izvoznik
azbesta i drugi po redu proizvođač, a 96% azbesta odlazi u zemlje “Trećega svijeta” koje
nemaju razrađene higijenske i zdravstvene regulative. Naravno, korištenje azbesta u Kanadi
je radikalno opalo zbog zabrinutih protesta javnosti, ali to nije smetalo Kanadi da u tužbi
sudu WTO-a osudi francusku zabranu uvoza azbesta zbog nedovoljnih znanstvenih dokaza o
štetnosti azbesta. Također, Kanada je tvrdila kako po pravilima WTO-a zemlje članice imaju
pravo regulirati, ali ne i zabraniti azbest, ma šta god im to značilo. Sve zemlje EU-a su
poslije slijedile primjer Francuske. Sud je donio presudu u korist Francuske, odnosno u
korist zaštite zdravlja ljudi, prvi put od svoga osnutka.
O navedenim i drugim sporovima zbog kršenja “slobodne trgovine”, a u cilju smanjivanja
zaštite okoliša, ljudskih i radnih prava, zdravstvenih i prehrambenih zakona, odlučuje sud
sastavljen od troje ljudi koji nisu odgovorni prema javnosti. Sudovi rade u tajnosti, a svi
dokumenti, istrage, prikupljene činjenice smatraju se povjerljivima. Također ne postoji
mogućnost žalbe nakon odluke suda WTO-a. Poražena zemlja može birati između tri
podjednako loša, a samim time i lažna izbora: promjeniti zakone u skladu s WTO
sporazumima o “slobodnoj trgovini”, isplatiti odštetu pobjedničkoj strani, ili se suočiti sa
sankcijama dok se ne “urazumi”. Točnije, postoji mogućnost žalbe kroz glasanje protiv
odluke suda. To mora biti izglasano konsenzusom svih zemalja članica WTO-a, odnosno sa
stopostotnom podrškom, što je apsurdno, jer bi time zemlja ili zemlje koje su i pokrenule
spor odjednom trebale glasati protiv njega.
Mnogi se pitaju gdje je kraj ovoj korporacijskoj kontroli. Naime, sporazumi i ugovori unutar
WTO-a su dječja igra prema onome što se pokušalo s Multilateral Agreement of Investment
(MAI) kojeg su promovirale zemlje okupljene unutar OECD-a. Pregovori o MAI-ju počeli su
1995. godine unutar WTO, ali nakon određenih protesta siromašnih zemalja radi “mira u
kući” cijeli proces prebačen je na OECD, gdje su se pregovori nastavili tajno. MAI je zapravo
proširenje TRIMs ugovora unutar WTO-a te je pripreman u tajnosti i bez ikakve rasprave u
medijima kada je priprema za njegovo puštanje u pogon bila u najvećem zamahu. Aktivisti i
aktivistkinje ističu kako su mediji namjerno izbjegavali pisati o ugovoru MAI kako bi suzbili
javnu raspravu o tako škakljivoj temi. Naime, New York Times i The Washington Post
zajedno su objavili svega osam članaka o ugovoru MAI u 1998. godini (Danaher i Mark,
2003). Ipak, 1997. godine kanadski aktivisti i aktivistkinje su došli/e do dokumenata koji su
otkrili ciljeve i stavke MAI-ja te je nastala prava lavina protesta širom svijeta. MAI zahtijeva;
direktnu i otvorenu prednost globalnih korporacija pred lokalnim ekonomskim inicijativama;
61
izuzeće za korporacije u odgovornosti prema lokalnome okolišu i ljudima po pitanjima
čistoće i zaposlenja; zabrana reguliranja špekulacija, koje su jedan od uzroka organiziranoga
monetarnog udara na tzv. azijske tigrove 1997. godine kada je gotovo cijela jugoistočna
Azija završila u kolapsu; te šećer na kraju, zabrana odnošenja prema prirodi, radnim i
ljudskim pravima kao stavkama vrijednih investiranja. Također, najviše je reakcije izazvao
prijedlog koji dozvoljava korporacijama da tuže lokalne vlasti ukoliko procijene da im
sputavaju budući profit (Danaher i Mark, 2003). Svjesni ove opasnosti gradovi San
Francisco, Seattle, Geneva i drugi vrlo brzo su proglasili “MAI Free Zones” za svoje
područje. U prosincu 1998. godine nakon čestih i upornih protesta, OECD je objavio prekid
pregovora za MAI. Pokret je slavio pobjedu uz određeni oprez jer se mnoge stavke iz MAI-a
pokušalo ugurati u WTO pregovore, uglavnom forsiranjem zemalja EU. Mogućnost da
korporacije same procjenjuju tko ih je, kada i zašto oštetio u ostvarivanju profita već postoji
u nekim trgovinskim ugovorima. Unutar NAFTA-e postoji “poglavlje 11”, koje daje
korporacijama pravo da tuže direktno vlade ukoliko dođe do bilo kakve eksproprijacije
njihove imovine. Problem je definiranje eksproprijacije u NAFTA-i koje se prilično razlikuje
od uobičajenoga. Unutar NAFTA-e to znači ograničavanje korporativnoga profita čak i ako
se ide u smjeru jačanja zdravstvenih ili ekoloških zakona. Da se ne radi o pretjerivanju
dovoljno govore neki od slučajeva unutar NAFTA-e. Kanadska vlada je 1997. godine
zabranila korištenje u benzinu kemijskoga aditiva MMT, koji se povezuje s negativnim
utjecajem na nervni sistem. No, Ethyl Corporation, proizvođač MMT-a iz SAD-a tužio je
Kanadu sudu NAFTA-e pozivajući se na “poglavlje 11”. Kao odštetu, od Kanade je traženo
251 milijun dolara. Da ironija bude veća, MMT je zabranjen u SAD-u, matičnoj državi Ethyl
Corporationa, no to ih nije smetalo da istaknu kako je odluka kanadske vlade protivna
pravilima NAFTA-e te protivna njihovom normalnom obavljanju posla. NAFTA-in sud je donio
odluku kojom se Ethyl Corporation nagrađuje s 17 milijuna odštete nakon čega je kanadska
vlada stopirala svoju odluku o zabrani MMT-a (Danaher i Mark, 2003). I kao u kakvom
Brechtovom komadu, Kanada nakon toga tuži Kaliforniju zbog odluke te savezne države
SAD-a da u benzinu zabrani otrovni kemijski dodatak MTBE (methyl tertial butyl ether).
Zanimljivo je kako je MTBE dodan benzinu kako bi se smanjilo zagađenje zraka. No, ispalo
je kako MTBE zagađuje vodu, uzrokuje rak, te neurološke i dermatološke probleme kod
ljudi. U SAD-u se trenutno vode tužbe protiv 22 korporacije povezane s proizvodnjom ili
korištenjem tog aditiva. Iz Lyondell Chemical Co. proizvođača aditiva iz Houstona prebacili
su krivnju na druge tvrdeći kako nije ništa sporno u MTBE-u, već u šupljim tankovima iz
kojih se benzin izlije u zemlju. Methanex, kanadski proizvođač metanola, glavnog sastojka
MTBE-a požalio se NAFTA-inom sudu kako će izgubiti 970 milijuna dolara ukoliko prođe
62
odluka o zabrani tog aditiva u benzinu te je zatražio i takvu odštetu. U istom tonu,
korporacija iz Kalifornije Metalclad tužila je Meksiko jer nije dozvoljeno da gradi odlagalište
otrovnoga otpada u blizini naselja te im je sud NAFTA-e dodijelio odštetu od 16 milijuna
dolara, što je platio Meksiko. Poučeni iskustvom, aktivisti i aktivistkinje već sada izražavaju
protivljenje predloženom Ugovoru o slobodnoj trgovini između objih Amerika (FTAA) za koji
se tvrdi da će biti samo proširena verzija NAFTA-e koja će korporacijama otvoriti nova
tržišta Srednje i Južne Amerike (za sada je samo Kuba izvan pregovora o FTAA).
63
GLOBALNE KORPORACIJE
Od ovakve neoliberalne globalizacije najviše koristi imaju globalne korporacije. Mnogi
smatraju kako danas korporacije imaju veću moć od suverenih država te kako od njih dolazi
najveća opasnost za zloupotrebu moći. Stoga nas i ne treba čuditi što mnogi društveni
teoretičari i teoretičarke, kao i aktivisti i aktivistkinje etiketiraju cijeli alterglobalistički
pokret kao antikorporacijski (Starr, 2001; Danaher i Mark, 2003). Govori se o “tiranima 21.
stoljeća” (Welton i Wolf, 2001), moralno ambivalentnim institucijama koje “tiho preuzimaju”
odlučujuću ulogu u svijetu i uzrokuju smrt demokracije (Hertz, 2002), jednakosti mafije i
korporacija (Bello i Bullard, 2001), korporacijskom fašizmu (Chomsky, 1999), pa čak i o
korporacijama kao “patološkim institucijama” (Bakan, 2004). Navode se podaci o moći
globalnih korporacija koji zabrinjavaju: od 100 najvećih ekonomija na svijetu, 51 čine
korporacije, a 49 države,[25] ako izuzmemo devet najbogatijih država po BDP-ju, 200
najbogatijih korporacija ekonomski je moćnije od ostatka svijeta, korporacije drže 90 posto
tehnologije i patenata; 500 najvećih korporacija kontrolira 70 posto svjetske trgovine, od
toga se jedna trećina odvija unutar iste korporacije, a sljedeća trećina odvija se između
podružnica različitih korporacija (Danaher i Mark, 2003). Posebno zabrinjava monopol koji
se sve više veže za korporacije s obzirom na činjenicu da u mnogim sektorima sve manje
korporacija kontrolira sve više tržišta:
– deset farmaceutskih korporacija kontrolira 48 posto od 317 milijardi dolara vrijednog
svjetskoga tržišta
– deset sjemenarskih korporacija kontrolira 30 posto od 24,4 milijarde dolara vrijednog
svjetskoga tržišta
– deset agrokemijskih korporacija kontrolira 84 posto od 30 milijardi dolara vrijednog
svjetskoga tržišta
– pet tzv. Gene Giants korporacija kontrolira 99 posto proizvodnje genetski modificiranih
proizvoda, pri čemu najveća Monsanto ima sa svojim GM usjevima više od 90 posto od
ukupne površine
– deset veleprodajnih korporacija kontrolira 513,7 milijardi dolara vrijednog tržišta
– tri korporacije kontroliraju 84 posto svjetske trgovine kakaom
– osam korporacija kontrolira do 60 posto svjetske prodaje kave
– šest korporacija kontrolira 85 posto svjetske trgovine žitom
– tri korporacije kontroliraju 80 posto svjetske trgovine bananama
64
– sedam korporacija kontrolira 90 posto tržišta čajem na Zapadu
– četiri muzičke korporacije kontroliraju 70 posto tržišta
– tri korporacije kontroliraju više od 50 posto tržišta vodom
– 40 posto najvažnijih svjetskih industrija (nafta, auti, kompjuteri, elektronika, čelik, avioni,
mediji) kontrolira pet ili manje korporacija (Scholte, 2000; FOEi, 2001; ETC, 2002; WWI,
2005)
Smatra se da ukoliko pet ili manje korporacija kontrolira određeni sektor, onda možemo
govoriti o monopolu. Nevjerojatno je da unatoč toliko silnoj kontroli i moći, prema jednom
od najpoznatijih i najutjecajnijih biznis magazina Forbesu, 500 najbogatijih korporacija
zapošljava svega 1,25 svjetske radne snage (Abramsky, 2001).
Ne treba nas čuditi što se govori o sadašnjem sistemu kao “globalnoj korpokraciji” (Derber,
2003). Naše doba karakterizira “merger mania” (Scholte, 2000), manijakalno spajanje
korporacija kako bi ovladale tržištem i profitom. Od 1998. do 2000. godine spajanja u SAD-u
dosegla su vrijednost od 4 bilijuna dolara, više nego u prethodnih trideset godina zajedno
(Danaher i Mark: 2003). Dokazi da globalne korporacije najviše profitiraju od politike MMFa, Svjetske banke i WTO-a (i od država, dometnuli bi mnogi) nabrajaju se praktički u
nedogled. Tako EU želi prisiliti ostatak svijeta da otvori tržište pitkom vodom budući da su
najmoćnije korporacije u tom sektoru europske: dvije najjače korporacije dolaze iz
Francuske – Vivendi Environment (dio medijskoga i komunikcijskoga konglomerata Vivendi
Universal) s godišnjom zaradom od preko 17 milijardi dolara, a druga je Suez Lyonnaise des
Eaux s preko 5 milijardi dolara godišnje zarade; dalje dolazi njemačka RWE, španjolska
Agues de Barcelona i britanske Thames Water, Biwater i United Utilities (Shiva, 2002). Od
već spomenutoga investiranja Svjetske banke u projekte fosilnih goriva unutar razdoblja
1992.-2002. najviše su koristi imale upravo korporacije koje kontroliraju taj sektor. Tako na
primjer, bivša korporacija potpredsjednika SAD-a Dicka Cheneya Haliburton je na drugome
mjestu po dobivenim projektima i zaradom od njih na oko 2 milijarde dolara.[26] Shell je na
trećem mjestu, pa nadalje imamo na listi i Unocal, General Electric, Enron, BP, Exxon i
druge korporacije od kojih se gotovo sve povezuju s kršenjem ljudskih prava i sustavnim
uništavanjem okoliša.
Uz sve veći utjecaj na najmoćnije globalne nedemokratske institucije, korporacije imaju sve
veći utjecaj i na naše živote te preuzimaju sektore u društvu koji odjednom postaju roba –
voda, socijalne usluge, školstvo, zdravstvo i druge. Ta sveprisutnost i preuzimanje kontrole
nad najvažnijim aspektima naših društava odigrava se paralelno s nametanjem korporacija
65
kao rješenjem za sve probleme. Oboružane društvenom odgovornošću i brigom za okoliš
spremne su nas voditi prema boljem svijetu. No, kao što ćemo vidjeti korporacije su
uglavnom oboružane ogromnim svotama novca za reklame i agencije za odnose s javnošću.
Tako korporacije kroz fraze o “društvenoj odgovornosti” sve više postaju nasmiješeni
gospodari našega svijeta. Naravno, ne treba ovdje smanjivati odgovornost države i političara
za taj trend jer su upravo oni dozvolili tu promjenu na vrhu i lukavo prepustili “osjetljiva
područja” korporacijama. Nekad nije bilo tako. Vratimo se malo u povijest.
66
HISTORIJSKI PREGLED ODNOSA BIZNISA I ODRŽIVOG RAZVOJA
Od svojih samih nastajanja korporacije su krenule u otvoreni juriš na resurse i gomilanje
profita. Spominjanje društvene odgovornosti moglo je izazvati samo salve smijeha. Ljudi su
sve više gubili kontrolu nad postupcima i djelovanjem korporacija, posebno od 1886. godine
kad su pale odluke Vrhovnoga suda SAD-a da korporacijama priznaju sva prava kao
osobama. Kao glavni pogon u kretanju prema napretku i progresu korporacije se nisu
obazirale na prirodu, udaljene narode kojima se nisu priznavala nikakva prava, pa općenito
niti na same radnike koje su zapošljavali. Od početka industrijske revolucije smjer kretanja
biznisa i zaštite ljudskih prava te prirode nije paralelan i prožimajući, već dapače pun
otvorenog neprijateljstva, a u najmanju ruku ignoriranja potonjih. Neprijateljstvo poslovnoga
sektora ili biznisa prema ekološkom pokretu i zaštiti prirode općenito ima zaista bogatu
povijest. Čim je ranih ’60-ih prošlog stoljeća Rachel Carson u svojoj knjizi Silent Spring
(1962) opisala devastirajući utjecaj korištenja pesticida i ostalih kemikalija u poljoprivredi, iz
Velsicol Chemical Company proizvođača DDT-a upućeno je pismo njenom izdavaču u kojem
se Carson optužuje kako pisanjem protiv poljoprivrednih kemijskih sredstava zapravo želi
uništiti neovisnost Zapada u proizvodnji hrane i ostaviti ih na milost i nemilost Istoku, a
znalo se što tada znači takva optužba. Biotehnološka korporacija Monsanto tiskala je knjigu
u kojoj navješćuje nenaseljiv i opustošen svijet ukoliko se smanji upotreba kemijskih
sredstava u proizvodnji hrane. Napad je vodio E. Bruce Harrison, guru agencija za odnose s
javnošću koje korporacije upošljavaju kad treba “počistiti nered” za njima u javnosti i
medijima. Teško je odrediti precizan datum nastanka te kulture moći koja je povela rat
protiv ljudi i prirode, ali neki će početak tog nerazumijevanja i neprijateljstva potražiti već u
16. i 17. stoljeću. Prvo, s baconovskim naputkom o potrebi kroćenja prirode i “oblikovanju
prirode na nakovnju” te kartezijanskim odvajanjem prirode od čovjeka pri čemu bi čovjek
trebao “vladati” i “upravljati” prirodom kao nečim Drugim. Tako je “hrvanje s prirodom” i
“dekodiranje njenih tajni” dobilo svoju znanstvenu paradigmu na najvišem nivou i prije
vidljivog početka industrijske revolucije.[27] Ta bahatost je donekle splasnula nakon
Drugoga svjetskog rata jer je tada kapitalizam trebao umivati lice svaki dan kako bi se
mogao predstavljati kao poželjnija alternativa komunizmu. No, niti jedan niti drugi sistem
nikad nije izražavao čak niti pomisao da jednocrtni pravac progresa može postati neodrživ.
Kao vodeća paradigma ekonomskoga rasta misao o prirodnim resursima kao nepovezanim i
izoliranim elementima koje se može nekontrolirano oblikovati na nakovnju bez ugrožavanja
67
cijelog sustava zadržavala se sve do ’70-ih godina prošloga stoljeća. Tada se sve više počinje
upozoravati na preteški konzumerizam građana i građanki zapadnih, visoko
industrijaliziranih zemalja, kratkovidnu zaluđenost progresom i materijalno-ekonomskim
rastom, neizdrživi pritisak potrošačkog društva na okoliš i Zemlju što kasnije rezultira
zagađenim i manje kvalitetnim životnim prostorom, bolestima, siromaštvom i, kako kaže
Reusswig, (1993) “samopropadanjem društva”. Počinju se spominjati “granice rasta”
(Meadows, 1973), odnosno nagovješćuje se kriza resursa, razgolićuju se “mitovi napretka”
(Kalanj, 1994) pa se ide do katastrofičnih scenarija o nadolaženju epohe opstanka te
normalnosti izvanrednog stanja u “društvu trajnoga iracionalnog kolektivnog trovanja”
(Beck, 1986).[28] Negdje u to vrijeme inauguriran je novi termin koji je trebao ne zaustaviti,
već kvalitativno preusmjeriti zahuktalu mašinu postratnoga gospodarskog rasta i razvoja. U
Stockholmu 1972. godine na prvoj UN-ovoj konferenciji o okolišu i razvoju, gdje se
zagovarala nužnost etike koja bi pomirila gospodarski rast i zaštitu okoliša kao rješenje za
sve veće uništavanje prirode te siromaštvo i bijedu ljudi, dobili smo koncept održivog
razvoja. Do dana današnjeg postoje sporenja među znanstvenicima, teoretičarima i
aktivistima što bi održivi razvoj trebao biti, a pogotovo kako se manifestira, koji akteri bi ga
trebali manifestirati, odnosno postavlja se problem upravljanja održivim razvojem. Najčešće
se navodi definicija tzv. Brundtland komisije koja najjednostavnije rečeno definira održivi
razvoj kao proces u kojem su sadašnje generacije u stanju zadovoljiti sve svoje potrebe, ne
ugrožavajući zadovoljavanje potreba budućih generacija (WCED, 1987: 46). Možemo
izdvojiti i definiciju zajednički donesenu od Svjetske unije za zaštitu prirode (IUCN), UN
programa za okoliš (UNEP) i Svjetskog fonda za prirodu (WWF) (1991) u kojoj se ističe kako
je “održivi razvoj proces unapređivanja kvalitete ljudskoga života koji se odvija u okvirima
tzv. nosivog kapaciteta održivih eko-sustava” (Lay, 1998). Ova definicija puno više uključuje
ekološke aspekte, ali ostaje problem nemjerljivosti nosivoga kapaciteta prirode, premda su
Costanza i sur. (1997) te World Resource Institute (1998) izračunali kako godišnja novčana
vrijednost blagotvornih funkcionalnih utjecaja svjetskih ekosustava iznosi 33,3 milijarde, što
je skoro dvostruko više od svjetskoga godišnjeg BDP-a (Glavač, 1999: 146). No, ostaje nam
zapitati se, nisu li tom matematičkom računicom također upali u zamku ovisnosti o
kvantificiranju što je i dovelo do nikad veće ugroženosti prirode i kvalitativnog života ljudi.
Ipak, bez obzira na sve moguće definicije održivog razvoja, gotovo uvijek nalazimo kako je
održivi razvoj visinska kota, vodeća ideja, mega-cilj, odnosno prevladavajući koncept kojemu
je dana posredujuća uloga između biznisa i zaštite okoliša, pa možemo zaključiti kako je
“održivost proces, a ne cilj, a održivi razvoj je pristup tom procesu” (Cifrić, 2002:9). Zbog
takve “smušenosti” oko određivanja održivog razvoja, ponekad se navode i srodni pojmovi
68
kao što su “obzirni razvoj”, “uravnoteženi razvoj”, “trajni razvoj”, “potrajni razvoj”, “razvoj
sposoban za budućnost” i drugi (Lay, 1998). Napomenuli smo prije kako je održivi razvoj
postao dio šire globalne rasprave nakon konferencije u Stockholmu, ali “šlagvort” mu je
zapravo osigurala UN-ova konferencija o okolišu i razvoju (UNCED) u Riju 1992. godine.
Da podsjetimo, u Riju se sastalo 179 državnika kako bi donijeli nove smjernice za kretanje
prema održivom razvoju. Usvojeno je pet dokumenata: temeljna Rio deklaracija o okolišu i
razvoju; Agenda 21 unutar koje se objašnjava kako razvoj učiniti društveno, gospodarski i
ekološki održivim; načelo o usmjeravanju, očuvanju i održivom razvoju šuma; te dvije važne
konvencije o klimatskim promjenama i o biološkoj raznolikosti (Keating, 1994). Pod
pokroviteljstvom UN-ovih agencija i Svjetske banke dogovoren je i Global Environment
Facility (GEF), fond za projekte koji doprinose održivom razvoju u što se obećalo uložiti više
od milijardu američkih dolara. Također je dogovoreno i povećanje pomoći za razvoj
zemljama Trećega svijeta s 0,33 posto na 0,7 posto od ukupnoga bruto nacionalnog
proizvoda ekonomski najbogatijih zemalja. U Agendi 21 upisani su zaključci o neodvojivosti
mira, razvoja i zaštite okoliša te o ratu kao samom po sebi razornom za održivi razvoj; o
potrebi za većim uključivanjem žena, djece i mladih, sindikata te autohtonih/urođeničkih
skupina u procese ostvarivanja održivog razvoja; o shvaćanju nemogućnosti razvoja
siromašnih zemalja dok su opterećene vanjskim dugovima koji priječe ne samo ekonomski,
već i ukupan razvoj društva; o potrebi promjene neodrživih obrazaca potrošnje; o potrebi da
vlade prestanu financirati ekološki devastirajuće projekte i oblike ponašanja; o održivoj
poljoprivredi; zaštiti oceana i ostalih voda… (Keating, 1994). Kao nikad do tada u tolikom
broju, prisustvo civilnoga sektora na jednom ovakvom događaju objašnjavalo se njihovim
konačnim priznanjem od strane vlada i biznisa (premda je to priznanje recipročno) nakon
niza godina etiketiranja kao primitivista i tehnofoba; također je civilni sektor na licu mjesta
mogao svojim informacijama pomoći vladama koje su to htjele (posebno brojni slučajevi sa
siromašnim zemljama), ali i ukazati na umanjivanje ili negiranje problema od pojedinih vlada
ili predstavnika biznisa. Također, naglašavala se uloga medija koji su to sve zabilježili te
tako predstavili globalni (ne samo ekološki) civilni sektor u nastajanju koji nudi konkretna
rješenja za probleme u svijetu (Banuri, 1995).
No, već i zaključci Brundtland komisije bili su uvelike kritizirani kako probleme grebu samo
po površini svojim prevladavajućim stavom kako će nas tehnologija i “pozelenjeli”
kapitalizam spasiti (de la Court, 1990), a pogotovo su ti glasovi postajali glasniji za vrijeme i
nakon Rija. Naime, premda su puni divnih i lijepih želja te ciljeva, niti jedan dokument,
konvencija ili odluka donesena u Riju nije bila obvezujuća za ikoga, a s nekima se nisu ni
69
složili svi prisutni (npr. SAD nisu potpisale konvenciju o biološkoj raznolikosti, Malezija o
zaštiti šuma itd.). Nakon samita jedan brazilski satiričar rekao je kako se “nikad u ljudskoj
povijesti nije dogodilo da se toliko državnika okupi u isto vrijeme na istome mjestu, a da ne
odluče apsolutno ništa” (Inoslav Bešker, Vjesnik, 18. VI 1992). Dapače, mogli su se iščitavati
“peckavi” komentari kako se toliko državnika inače okuplja samo na pogrebima kada netko
važniji od njih umre. S obzirom na djelotvornost skupa u Riju – možda je i taj skup bio
veličanstven pogreb. “Sprovod jednog planeta, odnosno njegova ekosistema.” Posebno su
bile prisutne kritike koje su dolazile od pojedinih ekoloških skupina i organizacija te onih iz
zemalja Trećega svijeta. Jednu od najsustavnijih kritika dao je Nicholas Hildyard (1995) kroz
6 ključnih odrednica prevladavajuće strategije na skupu u Riju:
1. Uklanjanje prošlosti – vlade i predstavnici biznisa okrenuli su se svijetloj budućnosti, te
ukinuli prošlost i sve ekološke probleme u/iz prošlosti, a samim time ako ne negirali
potpuno, a ono barem umanjili vlastitu odgovornost za stvaranje tih problema. Konstantno
se pričalo o posljednjim izvještajima, recentnim istraživanjima, najnovijim podacima
ostavljajući time impresiju kako je ekološka kriza novi fenomen kojeg prije nismo bili svjesni,
što je daleko od istine.
2. Negiranje konflikta interesa – svi smo putnici na istom brodu na kojem imamo ista prava,
ciljeve, smjerove i gdje uživamo u istoj količini resursa. Hildyard ističe kako se ovime željelo
također kroz lažno zajedništvo zanemariti činjenicu o golemoj i galopirajućoj nejednakosti u
svijetu i činjenici da netko od te situacije ipak izvlači profit i korist.
3. Prevlast globalnih problema – dijeljenje odgovornosti za globalne ekološke probleme, gdje
su u tom golemom prostoru može sakriti uzrok, a unutar kojeg se ne vide lokalni ekološki
problemi. Tako je npr. problem emisije CFC plinova koji uništavaju ozonski omotač prebačen
s (globalnog) proizvođača na (lokalne) potrošače. Spominjujući problem emisije CFC-a na
konferenciji u Riju od službenih predstavnika nije se moglo čuti kako je unatoč ogromnoj
opasnosti za ozonski omotač na tom poslu isto tako ogroman novac zaradila korporacija
Dupont, već je buduća odgovornost za smanjenje emisije CFC-a prebačena na potrošače u
zemljama Trećega svijeta koji su kupovali frižidere koji su emitirali u atmosferu CFC.
Vandana Shiva iz Indije jedna od najpoznatijih ekoloških aktivistkinja i ekofeministkinja
nazvala je ovakvu politiku “zelenim imperijalizmom”, a da ironija bude veća, Dupont je
odjednom postao rješenje za smanjenje emisije CFC-a koju je uvelike i stvorio, budući da je
korporacija već otprije patentirala nadomjeske za CFC u frižiderima.
4. Izdižući globalne ekološke probleme zaogrnute u općenitost, jasno su kao glavni akteri
70
njihovog rješavanja navedene vlade, globalne financijske i političke institucije te biznis koji
su do tada bili u popriličnoj defenzivi, dapače smatrani su odgovornima za devastiranje
prirode.
5. Povezano s prethodnim, s obzirom da je ukupno ekološki problem postavljen kao pitanje
transfera tehnologije, znanja, kapitala i investicija u zemlje Trećega svijeta, očito je kako su
samo bogate i visoko industrijalizirane zemlje sposobne upravljati spasom Zemlje, odnosno
konceptom održivog razvoja, premda su se same prilično neodgovorno odnosile prema i
prirodi i potrebama zemalja Trećega svijeta.
6. Nadovezujući se, Hildyard zaključuje kako je UNCED forsirao koncept “kriznog
menadžerstva”, davajući onima na pozicijama moći još dodatnu količinu autoriteta i kontrole
da upravljaju, usmjeravaju i legitimiziraju programe koji će se provoditi u smjeru prema
održivom razvoju.
Kritike su nadalje išle u smjeru kako se na skupu u Riju više govorilo o općenitim
problemima i rješenjima, a manje o konkretnim uzrocima eko-socijalnoga uništavanja i
konkretnim potrebama tj. da se to kretanje preusmjeri ili makar zaustavi. Tako se na primjer
govorilo o klimatskim promjenama, ali ne i o automobilskoj industriji koja im uvelike
doprinosi. Upozoravalo se i na samu promjenu retorike pa se umjesto “granica rasta” koje bi
zahtijevale određene promjene u obrascima ponašanja stanovnika na planeti, posebno onih
iz ekonomski bogatijih zemalja, uveo termin “globalnih promjena” koji se pun optimizma
novoga doba više okrenuo efikasnosti (dakle, tehnološkim rješenjima), a ne korjenitim
promjenama u dosadašnjem odnosu prema prirodi. No, “ako nema granica rastu, nema niti
granica oholosti” (Sachs, 1995). Kada se govorilo o pravu autohtonoga stanovništva na
očuvanje lokalne bioraznolikosti istovremeno se nudila tom istom autohtonom stanovništvu
pomoć biotehnoloških korporacija koje vrlo često nude svoju pomoć kroz biogusarstvo
(Shiva, 1998), odnosno krađu lokalnih bioloških resursa, to jest genetskoga materijala i
znanja o korištenju istog. I zaista, u dokumentu Agenda 21 koji objašnjava kako razvoj
učiniti društveno, gospodarski i ekološki održivim, u 16. poglavlju ističe kako će dostignuća
biotehnologije “značajno pridonijeti boljem zdravlju, povećanoj proizvodnji hrane, uspješnoj
obnovi šuma, učinkovitijim industrijskim procesima, dekontaminaciji vode i zbrinjavaju
opasnog otpada” (Keating, 1994: 28). Kritičari su posebno isticali kako se u Riju namjerno
zamjenjuju uzrok i posljedica globalnih problema. Naime, puno više se naglašavao problem
prenapučenosti zemalja Trećega svijeta što rezultira njihovim siromaštvom i degradacijom
okoliša, umjesto da se siromaštvo prepozna kao uzrok, dapače da se proizvodnja siromaštva
71
prepozna kao uzrok degradacije okoliša i kvalitete ukupnog življenja (Shiva, 1995). Na kraju
je i sam civilni sektor koji je bio uvelike zastupljen u Riju optužen za naivnost zbog iluzije
kako sudjeluje u nečem važnom te zbog niskih kratkoročnih pobuda jer se pristajalo vaditi iz
blata vlade i korporacije koje su najodgovornije za pogoršavanje stanja u prirodi. Ismijavan
je i stav kako je civilni sektor konačno prihvaćen kao partner od strane vlada i predstavnika
biznisa, budući da je to značilo više da je civilni sektor izgubio svoju preciznost i jasnoću
kritike te ušao u arenu politikantstva “skupih, a neučinkovitih brbljaonica” (Finger, 1995).
Skup u Riju ostat će upamćen po još jednoj važnoj novini koju smo već natuknuli prije.
Naime, do tada kao jednu od glavnih krivica u “pripitomljavanju” prirode brojni zaljubljenici
u prirodu, zaštitari okoliša te ekološke udruge (i one iz područja ljudskih prava, prava
potrošača, urođeničkih skupina…) nalazile su u biznisu, posebno poslije Drugoga svjetskog
rata s novim industrijskim zamahom. No, u Riju predstavnici biznisa, odnosno (globalnih)
korporacija koje je do tada civilni sektor, a posebno ekološki civilni sektor pa i sve veći dio
javnosti, smatrao najodgovornijima za uništavanje prirode, pojavili su se kao partneri u
rješavanju problema, a ne kao uzrok tom problemu. Okupljene u tada stvorenu interesnu
organizaciju Business Council for Sustainable Development (BCSD) globalne korporacije
postale su dio nove koalicije čiji je program glasio – vlade, biznis i civilni sektor će pronaći
spretni (po ekonomiju) i sretni (po okoliš) model “upravljanja” prirodnim resursima. Cinici bi
mogli komentirati kako se zapravo od Descartesova “upravljanja” prirodom i nije toliko toga
promijenilo. No, ta koalicija uzrokovala je mnoge probleme i sukobe između navodnih
partnera, tako da su mnogi predstavnici ekološkoga i civilnoga pokreta optuživali vlade da
uvlačenjem biznisa kao rješenja nagomilanih problema brišu odgovornost sa sebe, a biznis
su pak optuživali da pomodarski pjeva pjesmu o eko-efikasnosti, ne mijenjajući zapravo
prvotni kurs lupanja na nakovnju preteškim maljem po prirodi. Tada se desila i podjela
unutar toga civilnog sektora, budući da su neke organizacije u potpunosti prihvatile tu tzv.
novu koaliciju, istaknuvši realpraktično kako na globalnom nivou boljeg rješenja nema.
Veliki broj grupa posebno onih iz zemalja Trećega svijeta proglasio je cijeli skup farsom i
prevarom, dok je najveći broj civilnoga sektora pokušavao balansirati između očite potrebe
da se održivom razvoju nametnu neka konkretna kretanja te ciljevi i čestog blokiranja istih
kroz iscrpljujuća politička pregovaranja u kojima je trebalo paziti na svačije interese, pa
dakle i na interese onih koji profitiraju na uništavanju prirode i zdravlja ljudi. Premda je
biznis tada zaigrao na deklarativno drugačiju kartu, i tih godina su se mogle čuti izjave kao
ona Billa Holmesa, bivšega člana odbora šumarstva Kalifornije koji je na jednoj konferenciji
drvno prerađivačkih korporacija izjavio: “…najveća prijetnja vama, meni, našim
zajednicama, državi i naciji nije više komunizam, nije droga, niti AIDS, niti kriminal, niti
72
siromaštvo, čak niti liberalni demokrati, već radikalni ekolozi.” Na to se nadovezala državna
agencija za zaštitu prirode SAD-a EPA, ustvrdivši kako je američki “environmental justice
movement” najpoznatiji po svom protivljenju otrovnim odlagalištima, najveća prijetnja
političkoj stabilnosti od anti-ratnoga pokreta iz ’60-ih (Hildyard, 1995: 28). Kada je 1997.
godine donesen Kyoto protokol o potrebi smanjenja emisije stakleničkih plinova za 5,2 posto
do 2010. godine u odnosu na 1990. godinu, bio je praktički već mrtav. Znamo da je vlada
SAD-a odbila potpisati Kyoto protokol uz podršku svoga korporativnog sektora. Da ironija
bude veća, cijeli svijet se nateže i troše se ogromni novci na konferencije i slično zbog 5,2
posto, premda je Međunarodni panel za klimatske promjene (IPCC), međunarodna skupina
od preko 1000 znanstvenika iz područja vezanih za klimatske promjene, u svojim
izvještajima čak i prije Kyoto protokola naglasila kako je za sprečavanje klimatskih promjena
potrebno reducirati emisiju stakleničkih plinova za 60-80 posto, ovisno o kojim se plinovima
radi. Obrazlažući svoje protivljenje potpisivanju Kyoto protokola, Bush je zaključio kako
“američki način života nije za pregovaranje”. Time se jasno dalo do znanja da neodrživi
životni stil najbogatije zemlje svijeta neće preusmjeriti prema ekološki obazrivijem. Time je
Bush upao u niz apsurdnih anti-ekoloških izjava kojima obiluje pro-neoliberalna elita u SADu. Predsjednik Reagan je tako u kampanji za predsjednika SAD-a, koju je kasnije i osvojio,
izjavio kako “približno 80 posto svog zagađenja zraka dolazi od emisije ugljikovodika od
biljaka” te “kako stabla uzrokuju više zagađenja od automobila” (Dresner; 2003: 27), dok je
njegov ekonomski guru Milton Friedman prebacio odgovornost za zagađenje sa stabla na
konje: “…bez moderne tehnologije zagađenje bi bilo još mnogo gore. Zagađenje od konja je
bilo mnogo gore od onoga kojeg dobivamo od automobila” (Ravaioli, 1995: 11).
Već prije Kyoto protokola, polovinom ’90-ih osnovana je Global Climate Coalition od strane
najmoćnijih korporacija iz sektora iskorištavanja nafte, ruda, kemijske i automobilske
industrije te drugih…. Već tada su investirali u reklamne kampanje nekoliko desetina
milijuna dolara kako bi upozorili američku i svjetsku javnost na pokušaj “sakaćenja američke
i svjetske ekonomije” pozivanjem na smanjivanje emisije CO2 i ostalih stakleničkih plinova u
atmosferu. U SAD-u i drugdje na Zapadu upozoravalo se na nepravednost Kyoto Protokola
budući da dozvoljava industrijski nerazvijenim zemljama donekle povlašten položaj jer su im
povećane kvote za emisiju CO2 zbog njihovih specifičnih razvojnih situacija. Reakcija biznisa
na tu nejednakost Kyoto protokola bila je krajnje nezanimljiva iz jednostavnog razloga jer ne
doprinose sve zemlje i svi sektori podjednako klimatskim promjenama, što je bilo krajnje
zanimljivo s obzirom da upravo biznis inače predvodi promoviranje globaliziranosti kao
modela 21. stoljeća, dakle i globalnih sporazuma. No ipak, u SAD-u taktika industrijskog
lobija svodila se na plašenje Amerikanaca i Amerikanki da će izgubiti suverenitet i na
73
prebacivanje odlučivanja o vlastitoj sudbini nekakvoj tamo međunarodnoj instanci ukoliko se
ratificira UN-ov Kyoto protokol. Također se u reklamama retorički pitalo zašto bi jedna Kina
u naglom industrijskom razvoju dobivala manje zahtjeve za smanjenjem emisije CO2 od
SAD-a. S druge strane, sam direktor Exxona Lee R. Raymond na jednoj konferenciji u
jugoistočnoj Aziji drži uspaljeni govor u ime American Petroleum Institutea i poziva sve
prisutne regionalne poslovne subjekte da se ne boje katastrofičnih predviđanja radikalnih
ekologa, već da uđu skupa u svijet gospodarskog rasta i progresa. Nedugo zatim u uvodniku
novina China Daily istaknuto je protivljenje onima koji “se protive kineskom progresu i koji
pokušavaju suzbiti njen razvoj ukazujući na ekološke probleme” (Ayres, 2000:22). Najveći
sindikat u SAD-u ALF-CIO, podržava snage biznisa i protivi se Kyoto protokolu pravdajući to
gubitkom radnih mjesta. GCC je tada publicirao materijale u kojima se tvrdilo kako ukoliko
se krene prema prihvaćanju Kyoto protokola, slijedi gubitak od 600.000 radnih mjesta u
SAD-u. Nije spomenuto kako se na svaku investiciju od milijun dolara u iskorištavanje nafte i
plina stvori 1,5 poslova, a u ugljen 4,4 poslova. Za istu sumu u solarne kolektore stvaramo
14 poslova, za solarne panele 17 poslova, a za dobivanje struje iz biomase i otpada 23 posla.
Poslovni sektor se zadovoljan vratio u pregovore oko Kyoto protokola kada je praktički
dozvoljena trgovina ugljičnim dioksidom tako da će npr. umjesto stvarnog smanjivanja
emisije CO2 sada biti dozvoljeno zasaditi monokulturne plantaže stabala koje će apsorbirati
CO2, čime će se nadalje dobivati krediti za emisiju CO2 u atmosferu. Forest Trends
International procjenjuje da je takav tzv. “carbon casino” godišnje vrijedan 30-100 milijardi
dolara (A SEED, 2001). Danas je GCC zapravo mrtvo slovo na papiru budući da su ga od
1997. naovamo napustile neke od najvećih korporacija kao što su British Petrol, Shell,
Dupont, Ford, GM, Texaco, Daimler-Crysler i druge, ističući pritom svoju privrženost borbi
protiv klimatskih promjena i priznanje da kako su stvorene od čovjeka tako jedino od
čovjeka eventualno i mogu biti uravnotežene.
Kao izrazito neprijateljski raspoloženu prema poštivanju ekoloških i socijalnih prava moramo
spomenuti International Chamber of Commerce (ICC) – Međunarodnu trgovinsku komoru
koja okuplja korporacije iz cijelog svijeta. Potpredsjednik ICC-a Richard McCormick je
istaknuo 1999. godine kako su “multilateralni trgovinski sistemi slabašni jer se povezuju s
radničkim pravima i okolišem što može rezultirati katastrofom u trgovinskim
sistemima”.[29] U skladu s tim, ICC-ovom Komisijom o okolišu upravlja Lord Holme of
Cheltenham koji je na to mjesto došao kao izvršni direktor korporacije Rio Tinto koja se bavi
rudarstvom, a direktno je optuživana za kršenje radničkih, ljudskih i ekoloških prava u
Indoneziji, Papui Novoj Gvineji, Filipinima, Namibiji, Madagaskaru, SAD-u, Australiji i
74
drugdje. Neprijateljstvo korporativnoga sektora prema bilo čemu doli profitu najbolje
oslikava izjava Percyja Barnevika, predsjednika industrijske grupacije ABB (inače najvećeg
primaoca energetskih projekata Svjetske banke): “Definirao bi globalizaciju kao slobodu za
moju grupaciju kompanija da investiramo gdje želimo i kada želimo, da proizvodimo što god
želimo, da kupujemo i prodajemo gdje želimo i da imamo što manja ograničenja koja bi
dolazila od strane radničkih zakona ili socijalnih sporazuma” (Kurian, 2004). Ovdje nema
čak niti retoričke brige za održivi razvoj čije “ignoriranje danas znači zaostajanje u osobnim
horizontima” (Lay, 1998). Posebno je postalo popularno “upošljavati prave znanstvenike”
koji bi negirali klimatske promjene ili neki drugi ekološki problem. Tako imamo uposlene
znanstvenike od kojih je zadnjih godina najpoznatiji bio slučaj Danca Bjorna Lomborga
kojemu su svjetski mediji proslavili knjigu The Sceptical Environmentalist. Washington Post
je zaključio kako je knjiga “izvanredno postignuće”, a i u našim medijima pisano je o njemu
maltene kao o dugo očekivanom vizionaru koji će pomesti te “zlokobe katastrofičare”.
Lomborg je odjednom postao cijenjeni i realni znanstvenik, a nasuprot njemu se stajali
katastrofičari. U toj knjizi on je ispisao takve besmislice poput “uglavnom, svjetske šume
uopće nisu u opasnosti”. Tako se kroz medije proturala teza kako diletanti pa još i zloguki
proroci tvrde kako se pretjerano sijeku šume ili kako su kisele kiše otrovne. Danski komitet
protiv nepoštenosti u znanosti ga je 2003. diskreditirao zbog krivog interpretiranja
znanstvenih činjenica. Lomborgov pohod nastavio je kasnije Michael Crichton, svjetski
poznati pisac, knjigom State of Fear koja je kasnije poslužila za snimanje filma. Glavna baza
knjige su radikalni i sumanuti ekološki aktivisti i aktivistkinje koji/e svojom proizvodnjom
“stanja straha” izazovu planetarnu katastrofu. Predsjednik neoliberalnog think tanka
American Enterprise Institutea pohvalio je Crichtona na jednom skupu što je “s osjećajem za
dramu, publici pružio ozbiljnu znanost”. Najveći financijer AEI-a je ExxonMobil, a direktor
Exxona Lee Raymond potpredsjednik je upravnog odbora AEI-a. Nakon što je primio
znanstveno utemeljenu pohvalu Crichton je odgovorajući na pitanja okupljenih usporedio
one koji vjeruju u klimatske promjene s nacistima ističući kako je i “Auschwitz postojao zbog
ispolitizirane znanosti”.
S druge strane, prava eksplozija retoričke brige ponovno nas je zapljusnula na samitu o
Zemlji u Johanesburgu, deset godina nakon Rija. Fascinantno je kako novinski članci u
razmaku od deset godina mogu odisati istim tonom, blagim skepticizmom i razočaranjem
zbog tolike dobrovoljne sporosti za tako hitne nametnute probleme. Prije deset godina Bush
stariji bio je vrlo jasan u neupitnost američkoga načina života što je daleko od ikakve
održivosti budući da danas i sami predstavnici biznisa ističu kako bi nam za globaliziranost
američkoga načina života bile potrebne tri planete poput naše koje bi to mogle podnijeti
75
(Holliday, Schmidheiny i Watts, 2002). Bush stariji primio je kaktus od aktivista i
aktivistkinja Greenpeacea u Riju, što je trebalo simbolizirati biljku koja uspijeva živjeti u
vrućoj klimi i bez previše vode, dakle kroz kaktus je iskarikirana budućnost samih ljudi.
Bush mlađi je pak za Johannesburg poručio, budući da nije niti došao osobno, a za što je
dobio pohvalu iz Exxona najveće naftne korporacije na svijetu, kako su interesi američke
ekonomije neupitni. Prije i za vrijeme samog samita uisto, u Johannesburgu se izražavalo
veliko razočaranje što je George W. Bush kao predsjednik najmoćnije države svijeta odlučio
ne doći u Južnu Afriku, tako da je poplavu zvižduka i negodovanja morao primiti njegov
predstavnik Colin Powell. No, zaista ne možemo ne izdržati a da ne postavimo pitanje što bi
se zaista tako strašno promijenilo s neuspješnim samitom u Johannesburgu da se američki
predsjednik udostojio doći? U Johannesburgu je pak vlada SAD-a zbog “zaštite korporativnih
interesa u pregovorima o očuvanju okoliša” nagrađena tzv. zelenim Oskarom koji su dijelile
nevladine udruge za socijalnu pravdu i zaštitu prirode. U Riju nijedan potpisani dokument
nije bio obvezujući s konkretnim ciljevima, rokovima i sredstvima. U Johannesburgu poslovni
sektor je jasno izražavao neprihvaćanje ikakvih “nametnutih” rješenja koja bi imala
obvezujući karakter, već je ključna riječ postala “partnership”, odnosno dobrovoljne
partnerske inicijative između vlada, poslovnoga sektora, pojedinih nevladinih organizacija i
lokalne zajednice na pitanjima, primjerice, obnovljivih izvora energije, zaštite
bioraznolikosti, poljoprivrede…
Voditelji samita s ponosom su iznijeli podatak o preko 220 partnerskih inicijativa vrijednih
235 milijuna dolara dogovorenih još prije samog samita plus još 60-ak dogovorenih na
samom samitu. Također je Klaus Toepfer, izvršni direktor UN-ovog programa za okoliš
(UNEP), oduševljeno najavio suglasnost 32 predstavnika najbogatijih vlada da povećaju
investiranje u GEF fond na 3 milijarde dolara u razdoblju od 2002.-2006. Naglašavan je i
novi program za male projekte, direktno za lokalne zajednice od 60 milijuna dolara. Kao i
prije u Riju i u Johannesburgu je veliki broj predstavnika i predstavnica ekoloških
organizacija i civilne scene sa Zapada i iz zemalja Trećega svijeta protestiralo zbog
ostavljanja širokog prostora korporacijama, budući da se smatralo kako će im to omogućiti
bogaćenje na ekološkim projektima te da poprave imidž u javnosti na parcijalnim i rijetkim
projektima, a naglašavano je da će time vlade dobiti prostor za skidanje vlastite
odgovornosti za potrebne investicije i opće promjene prema zaista održivijem razvoju. Sve
takve partnerske inicijative ušle su u Tip 2 sporazume koji imaju dobrovoljni karakter.
Predsjedavajući samita Nitin Desai istaknuo je: “Neki ljudi govore kako su partnerske
inicijative na ruku korporacijama. To nije istina. Velika većina partnerskih inicijativa je
organizirana od strane nevladinih i međuvladinih organizacija. Ali ako i ima korporacijske
76
uključenosti, to nije loše. Ne bismo imale kredibilitet bez participacije biznisa. Trebamo
donijeti energiju korporacija u našu agendu ukoliko želimo da naše obaveze budu
dobre”.[30] Unutar sporazuma Tipa 1 koji su međudržavni, na razini vlada i koji su
obvezujući, postiglo se još manje nego prije 10 godina: broj ljudi koji živi s manje od dolar na
dan bi se trebao prepoloviti do 2015.; smanjiti za pola broj ljudi koji nemaju pristup pitkoj
vodi i zadovoljavajućim sanitarijama; zabraniti kemikalije štetne za ljudsko zdravlje i okoliš
do 2020.; riblja staništa zaštititi i obnoviti do 2015.;[31] također se u završnom dokumentu
ističe potreba za osiguran pristup osnovnom obrazovanju djece, pravima žena, te se
naglašava potreba za predanošću u razvijanju iskorištavanja obnovljivih izvora energije…
Kod obnovljivih izvora energije potrebno je napomenuti kako su SAD, Kina, Japan i zemlje
izvoznice nafte okupljene unutar OPEC kartela odbile prihvatiti prijedlog zemalja članica
EU-a i Brazila o 10-15 posto korištenja obnovljivih izvora energije do 2010., a koji je
sadržavao precizne rokove i korake do tog cilja. Cijela ta skupina zemalja koja se protivila
konkretnim planovima i ciljevima o povećanju korištenja i ulaganja u obnovljive izvore
energije prozvana je oil-garchy – oilgarhijom (igra riječi – oil na eng. znači nafta, arche na
grč. znači vlast). Bush stariji u odsustvu je zbog toga prozvan “toksičnim teksašaninom”, ne
bez razloga budući da savezna država Texas iz koje potječe ima veću emisiju CO2 nego li
119 zemalja Trećega svijeta (Gershman, 2002). Ovo je posebno tragikomično ako se zna da
je čak i američka vlada konačno priznala klimatske promjene nastale zbog načina na koji kao
ljudska rasa proizvodimo, konzumiramo i živimo, objavljujući nekoliko tjedana prije samita u
Johannesburgu, na stranicama vlastite državne agencije za okoliš, izvještaj u kojem se
zaključuje kako je “adaptiranje na klimatske promjene neizbježno. Pitanje je hoćemo li se
adaptirati dobro ili loše” (Engel, 2002). EU je najavila da će do 2012. reducirati svoju
emisiju za 8 posto, a Japan za 6 posto. Američki gradovi predvođeni Seattleom najavili su
kako će na nivou gradova smanjiti svoje emisije stakleničkih plinova. Kasnije je Rusija
potpisala Kyoto protokol čime je postao međunarodno važeći dokument. A SAD je upregnuo
svoje ekološke namjere u rad na alternativnom sporazumu još gorem od stvarnoga Kyoto
protokola, zajedno s Australijom, Kinom, Indijom i Južnom Korejom.
Zbog takvog stava počelo se govoriti kako bi SAD mogle trpjeti međunarodne ekonomske
sankcije zbog odbijanja ratifikacije Kyoto protokola jer će time biti u ekonomskoj prednosti
nad drugim zemljama koje će morati investirati kako bi izvršili svoje obaveze unutar
protokola. SAD-ova voditeljica pregovaračkoga tima o klimatskim promjenama, Harla
Watson, izjavila je kako ne vjeruje u realiziranje takve prijetnje. Ipak, Boulder, grad u
saveznoj državi Colorado u SAD-u s dvije ekološke organizacije je već tužio američku vladu
jer smatraju kako financiranje klimatskih promjena kroz subvencije naftnih korporacijama i
77
ostalih koje doprinose klimatskim promjena nanosi štetu njihovim interesima (Pomeroy,
2002). Također je zanimljivo primijetiti kako nas svakodnevno uvjeravaju da smo usred
huntingtonovskih sukoba civilizacija, no ti “sveti ratovi do beskrajnih sloboda” ipak nisu
odvratile SAD, pojedine islamske zemlje i Vatikan od zajedničkoga pokušaja “jezičnog
labavljenja”, odnosno opstruiranja zaključka koji je povezivao pristup zdravstvenim
uslugama i ljudska prava budući da je ta veza ženama kao posebnoj skupini posredno vodila
do olakšanog, ili točnije rečeno zagarantiranog njihovim ljudskim pravima, pristupa
kontracepcijskim sredstvima. Inače, sukobi i natezanja oko jezičnih formulacija zauzimali su
veliki dio samita u Johannesburgu, čak i kad se radilo o očito neobvezujućim zaključcima.
Tako su nevladine udruge slavile “jezičnu pobjedu” budući da je u završnu deklaraciju ušla
rečenica o korporacijskoj odgovornosti, kao i što je od Norveške, Švicarske i Etiopije
spriječena želja SAD-a, EU-a i ostalih ekonomski bogatih zemalja da svi zaključci budu u
duhu Doha deklaracije WTO-a i posljednje runde pregovora te organizacije koja je bila u
Quataru. Razlozi za protivljenje toj ideji sadržani su u činjenici da unutar WTO-a trgovina
ima primat na svim ostalim društvenim aspektima, uključujući i one ekološke i zdravstvene.
No, čak niti unutar tzv. obvezujućega međudržavnog Tipa 1, kao niti prije u Riju s
konvencijama o bioraznolikosti ili klimatskim promjenama, Agendi 21 ili zaštiti šuma, nije
precizirano tko i kojim tempom će provoditi programe do ovih ciljeva, a posebno nije jasno
što ukoliko se oni ne provedu. Ne može se poreći razočaranje skupom u Johannesburgu
2002. godine, kako unutar civilnoga sektora, tako i u komentarima najvećega broja svjetskih
medija. Dapače, možemo skrušeno zaključiti kako je unatoč silnim reklamama, prigodnim
govorima i verbalnoj predanosti održivom razvoju, ponašanje ljudi na planetu, pogotovo
uskoga sloja na vrhu piramide, dakle političke, gospodarske, ekonomske, znanstvene i druge
elite koje i upravljaju te usmjeravaju glavne pravce života i razvoja nikada nije bilo
neodrživije. Kako je u jednom intervjuu istaknula Naomi Klein, poznata novinarka i autorica
knjige o negativnom utjecaju korporacija No Logo – prije deset godina osnovna misao bila je
može li samit u Riju spasiti svijet, dok je glavno pitanje u Johannesburgu bilo može li samit
spasiti sama sebe?[32] Sam samit je preimenovan na brojne načine. Službeni naziv je bio
World Summit on Sustainable Development (WSSD), pa je na kraju završilo sa World
Summit of Shameful Deals (Svjetski samit sramotnih dogovora) ili se i sama kratica
promijenila u W$$D, čime se htjelo poručiti o prevlasti korporativnoga mentaliteta tržišta i
novca na samitu. Predstavnici biznisa također su prihvatili igru slova pa je njihova varijanta
glasila World Summit of Serious Dilemmas (Svjetski samit ozbiljnih dilema) ili World Summit
of Small Decision (Svjetski samit malih odluka). Mogli bismo zaključiti kako je završilo isto
kako je i počelo. Naime, samit je otvorio predsjednik zemlje domaćina Južne Afrike, Thabo
78
Mbeki s rečenicom: “Globalno ljudsko društvo temeljeno na siromaštvu većine i prosperitetu
manjine, koju karakteriziraju otoci blagostanja okruženi morima siromaštva, neodrživo je”.
No, kako zaključuje Tanja Rudež, novinarka Jutarnjega lista (27.08.2002.) koja je nazočila
samitu, upravo je sam grad domaćin, a posebno Sandton, poslovno i financijsko središte
Johannesburga gdje se održavao samit a koje je čuvalo 27.000 policajaca, jedan od tih otoka
bogatstva okružen morima siromaštva, konkretnije obližnjim slamom Alexandrom, što
južnoafrički predsjednik nije spomenuo. Predstavnici biznisa okupljeni u koaliciju World
Business Council for Sustainable Development istaknuli su zadovoljstvo samitom:
“Poslovnom savjetu najviše odgovaraju jasni ciljevi i praktični zadaci(?!) koji daju okvir
poduzetničkim mogućnostima, dugoročnim planovima i mogućim partnerstvima…
Pozdravljamo i širenje saznanja da je poslovni svijet neizostavni dio rješenja svjetskih
problema”. Dodatak je bio: “Naše napredovanje može se sažeti riječima Elvisa Presleya –
Malo manje razgovora malo više akcije.”[33]
Kao što smo spomenuli na početku poglavlja, nakon što je komunizam prvi posustao u
umivanju lica, neoliberalni kapitalizam kao da je pušten s lanca, bez potrebe da se
predstavlja boljim od bilo koga, nastupilo je “doba kraja povijesti” i novi juriš je objavljen,
ovog puta na globalnom nivou. Donekle je ironija u tomu da je upravo uništavanje
ekosustava i prirode na cijelom planetu prisililo korporacije na novo umivanje korporacija
negdje od polovice ’90-ih. Korporacije se ili samostalno ili kao paket raznih lobističkih
grupacija predstavljaju kao direktni odgovor na potrebe održivog razvoja. No kada se istraže
ne samo manifestne poruke o predanosti očuvanju prirode, zdravlja ljudi i lokalnih
zajednica, kada se zagrebe ispod polirane površine i pronjuška po latentnom opredjeljenju
korporacija koje se i dalje zove profit – onda zaista imamo što istraživati. Jasno je,
korporacijama priznajemo maštovitost. Potrebno je duboko proanalizirati i istražiti kada se
zaista radi o “sljubljivanju” biznisa i održivog razvoja, kada o (samo)reklamiranju vlastite
ekološke i socijalne osviještenosti, a posebno kada je riječ o izoliranim i parcijalnim
(održivim) projektima te programima koje pojedine korporacije provode, odnosno potrebno
je “raščarati” sitne kapi koje se vole predstavljati kao široko more. Zanima nas, dakle,
ukupan potencijal odnosa biznisa i održivog razvoja, odnosno nastojimo izoštriti cijelu sliku,
a ne se gubiti u pojedinim razbacanim komadićima.
79
KAKO BIZNIS TEPA ODRŽIVOM RAZVOJU?
A sad reklam’ca. Prvo se pojavi mlada djevojka i čujemo kako priča da su je prije smatrali
nepopravljivom romantičarkom. Romantična. Nepopravljivo. Njen zamišljen pogled niz
prekrasnu obalu. Onda se u pozadini čuje muški glas na pravo fino engleskom naglasku:
“Ova žena se trudi zaštititi nježni okoliš od uništenja zbog traganja za plinom i naftom.” Dok
on tako kenjka, ona piči u gumenom čamcu, maltene kao da ju je Greenpeace išćero u njega,
pa se onda šeće prašumom i kao ono ima kontakt sa stablima, pipa ih i grli, razumiju se, ono
new age, šamanka je čovječe. Onda ugleda zločeste ogromne kamione i slično što nas
asocira na iskorištavanje prirodnih resursa. Njen ljutit pogled. Njen ljutit pogled preko žice
gdje su kao oni koji iskorištavaju prirodu. Muški glas ponovo kreće: “Ona želi očuvati
prirodne ljepote ovog područja” (mala pauza) i zar ste sumnjali, “zaštititi lokalnu kulturu…
sada i za buduće generacije”. Dok štiti lokalnu kulturu mi gledamo scene gdje ona priča s
nekim tamo plemenom, miroljubivi susret civilizacija, ludilo od multikulture, kao uče nešto i
pričaju, mala dječica se smiju, idila oko pletenih kućica od blata. Onda ona ponesena tako
dirljivim susretom s lokalnom kulturom odleti visoko u nebesa helikopterom i fotka prirodu,
šume, rijeke… Dok je gledamo kako leti iznad divne Zemlje ona kaže: “Mi vjerujemo kako je
moguće osigurati energiju koju planet treba bez ignoriranja potreba samog planeta”. Onda
je ponovo muški glas podrži: “Unatoč ovome, ona nije u ratu s naftnom korporacijom”. Dok
to slušamo, prikaže nam se na helikopteru logo naftne korporacije Shell. I konačno muški
glas priznaje: “Ona je naftna korporacija”. Ekran se zacrnjuje i piše: “Frances AbottGuardiola je geologinja u Shellu. Njen posao je doći do bogatstva ispod zemlje, ne
uništavajući one iznad zemlje. Romantično? Sigurno. Nepopravljivo? Nadajmo se”. Logo
Shella u obliku školjke se otkriva obasjan suncem u pozadini uz poruku – Računajte na Shell.
E, ako nisam zroko ekran od kompjutera kad sam ovo prvi put gledao, onda neću nikad. Ovo
je samo jedna od mnogih fejkerskih reklama kojima je naftna korporacija Shell od kraja 90-
tih najavila velike promjene u svom načinu djelovanja, a zapravo u svom imidžu. Uslijedila je
prava okupacija televizijskih, tiskanih i Internet medija porukama o predanosti zaštiti
ljudskih prava, osnaživanju lokalnih zajednica s kojima se surađuje, podržavanju Kyoto
protokola i smanjivanju emisije CO2 u njihovim postrojenjima. Shell je najreprezentativniji
predstavnik “društvene odgovornosti korporacija”, prijateljstva između biznisa i održivog
razvoja. Ovu korporaciju smatraju predvodnicom novoga doba koji karakterizira “odgovorni
korporativni građanin”. U knjizi Building Public Trust – The Future of Corporate Reporting
80
(2002), koju su napisali ljudi iz najpoznatijih korporativnih savjetničkih agencija, upravo se
primjer Shella navodi kao dobar način komunikacije s javnosti. Jedan od najpoznatijih
sociologa današnjice Anthony Giddens (1999) uzeo je 1995. godinu kao godinu
“dalekosežnih promjena” u ponašanju najmoćnijih korporacija, gdje u prilog tomu navodi
primjer pristanka Shella da nakon prosvjeda ekoloških udruga (znači ne svojevoljno) ne
potopi na dno oceana svoju iskorištenu naftnu platformu Brent Spar.
To je sve posebno zanimljivo ako znamo kako je upravo Shell unutar ekološkoga i
socijalnoga pokreta godinama bio personificiran kao najveće zlo korporativnog svijeta.
Počelo je ’80-ih godina prošloga stoljeća zbog odbijanja Shella da prestane investirati u
Južnu Afriku, što je bio apel brojnih grupa i organizacija kako bi se prisilila vlada Južne
Afrike da prestane provoditi politiku aparthejda prema većinskom crnačkom stanovništvu.
No sve je kulminiralo upravo 1995. godine, godine dalekosežnih promjena kako je navjestio
Giddens. Te su godine u Nigeriji pogubljena devetorica pripadnika naroda Ogoni koji
nastanjuju deltu rijeke Niger te zemlje. Ogoni su prosvjedovali protiv Shellova crpljenja
nafte s njihove zemlje, jer im je to zagađivalo okoliš, osiromašivalo ih desetljećima,
prisiljavalo zbog toga na iseljavanje, a bilo je i mnogo smrtonosnih slučajeva. Od pedesetih
godina Shell je s područja na kojem živi Ogoni narod izvukao nafte u vrijednosti od 30
milijardi američkih dolara. Prihod od nafte iznosi 90 posto izvoza Nigerije i 80 posto ukupne
nigerijske ekonomije, a Shell u tome sudjeluje s 50 posto, te diktatorski režim generala Sani
Abachea nije želio dozvoliti ikakvo mijenjanje tog stanja (Klein, 2002: 272-278). Danas bi
bilo prilično teško čuti riječi koje je tada izgovorio generalni menadžer za Nigeriju Naemeka
Achebe: “Za komercijalnu korporaciju koja pokušava investirati, potrebno vam je stabilno
područje. Diktatura to može osigurati” (Bruno & Karliner, 2002). Shell je optuživan kako je
izvršio pritisak na vojni režim da uguši mirne prosvjede protiv Shellovih bušotina koje su
zagađivale pitku vodu i okoliš Ogonija. Nakon smaknuća devetorice aktivista od kojih je
najpoznatiji bio Ken Saro-Wiwa, pisac nominiran za Nobelovu nagradu, Shell se našao na
meti Međunarodnoga udruženja pisaca (PEN), brojnih umjetnika i umjetnica, ekoloških
aktivista i aktivistkinja, organizacija koje pomažu zemljama Trećega svijeta, kao i najšire
javnosti pa su trpjeli ne samo bojkot svojih proizvoda, već i uništavanje imovine od ljutih
europskih aktivista i aktivistkinja. Još i danas u SAD-u traje sudski proces koji je podigla
obitelj Kena Sare-Wiwe i zastupnici Ogoni naroda protiv Shella.
Danas je Shell među korporacijama, kako je već naznačeno, predvodnik novog vala koji
donosi brigu za održivi razvoj. Događaju se čak i apsurdne situacije da najmoćniji globalni
akteri skrivaju svoj globalni pedigre – kada su aktivisti i aktivistkinje krajem 90-ih blokirali
81
urede naftne korporacije Shell na dan solidarnosti s nigerijskim narodima, pronašli su
interni korporacijski dokument koji savjetuje zaposlenike, posebno one koji kontaktiraju s
medijima i javnosti da što manje koriste u svom vokabularu riječ globalizacija, jer ona
postaje nepopularna i skoro pa kontraproduktivna te da stoga više naglašavaju lokalne
potrebe i lokalnu orijentiranost korporacije. Ne može se poreći i priznanje samog biznisa
ovoj naftnoj korporaciji kao prvakinje u kreiranju povoljne klime za održivi razvoj u svom
okruženju. Naime, Phillip Watts, tada predsjednik Shella bio je istovremeno i
predsjedavajući World Business Council for Sustainable Development (WBCSD). Mark
Moody-Stuart, bivši predsjednik Shella, je pak predsjednik još jedne grupacije korporacija,
Business for Sustainable Development (BASD) koju su zajednički osnovali za samit u
Johannesburgu WBCSD i ICC. Upravljanje dvjema najvažnijim i najvećim grupacijama
biznisa koje se bave održivim razvojem dovoljno govori o ugledu Shella unutar
korporativnoga sektora.
Shellove reklame se pitaju zar postoji izbor između profita i principa naglašavajući
predanost održivom razvoju. Sir Phillip Watts kaže: “Naš doprinos održivom razvoju nije
kozmetička vježba za reklame. Vjerujemo kako je održivi razvoj dobar za biznis i kako je
biznis dobar za održivi razvoj”. Jorrit van der Togt voditelj Life Programme naftne
korporacije Shell još poetičnije kaže: “Održivi razvoj je inspirativan za svakoga tko je mlad u
srcu, zato jer gleda prema naprijed sa zabavom i entuzijazmom pridonoseći budućnosti”.
Shell je inovator u poželjnom novogovoru prema održivom razvoju kroz fraze tipa “people,
planet and profit” (obratite pažnju kako nije slučajno da je profit odjednom tek na trećem
mjestu). Oni su “nosioci promjene” i predstavljaju “novi etički obrazac” za 21. stoljeće, učeći
na vlastitim greškama iz prošlosti. To je sve potkrijepljeno znanstvenim pristupom kroz
naglašavanje “eko-efikasnosti”, do koje možemo doći jedino “postepenim promjenama”,
odnosno potreban nam je “balansiran pristup promjenama”. Njihov najveći projekt
zasigurno predstavlja eksperiment pretvaranja cijeloga Islanda u prvu ekonomiju na vodik,
dakle neovisnu o fosilnim gorivima, što Shell između vladinih i znanstvenih institucija s
otoka provodi u suradnji s korporacijama Daimler-Cryslerom i Norsk Hydro. Na opće
iznenađenje, a možda i zaprepaštenje u korporativnom sektoru, povukli su se vrlo brzo iz
GCC-a kako bi jasno dali do znanja da prihvaćaju Kyoto protokol i potrebu da se klimatske
promjene zaustave. Počeli su investirati u solarnu energiju, pa se hvale s projektom solarnih
kuhala, a nije za odbacit niti Nizozemski Madurodam kao prvi grad u svijetu u kojem se sva
struja dobiva korištenjem obnovljivih izvora energije zahvaljujući solarnim ćelijama od
Shella. Sa Svjetskom bankom predstavljen je zajednički projekt na samitu u Johannesburgu
o smanjenju ispuštanja otrovnih plinova iz njihovih postrojenja širom svijeta. Povukli su se i
82
iz nekih drugih projekata zbog pritiska javnosti i tužbi, kao npr. odustajanje od gradnje
plinovoda unutar parka prirode Kirthar u Pakistanu.
Shell je poslije priznao kako su kupovali oružje i uvozili ga u Nigeriju, ali da su ga namijenili
policiji koja je trebala štititi njihova postrojenja. Predstavnik Ministarstva obrane istaknuo je
kako nikakvo oružje nije došlo do službenih snaga i kako to nije niti potrebno, jer su oni
dobro naoružani. Još je dodao da nije lijepo da si netko stvara privatnu vojsku. Shell je sve
negirao. Onda je britanski časopis The Independent objavio kako je pukovnik Paul
Okuntimo, poznat kao voditelj gušenja prosvjeda Ogoni naroda, priznao da je za akcije
čišćenja dobio novac i od Shella. Shellov glasnogovornik u Londonu je komentirao: “Shell
Nigerija nije autorizirao nikakvu financijsku podršku vojsci. Ako ima nekih dokaza mi ćemo
ih pogledati”. New York Times je objavio dokument koji dokazuje da je Shell ne samo plaćao
vojnike koji su ubijali prosvjednike iz Ogoni naroda, već da su plaćali i bonuse ukoliko bi
nakon akcija zavladalo mirno stanje za iskorištavanje nafte. Od kada je Shell u Nigeriji,
ubijeno je 2.000 ljudi i uništeno 30 sela (NfN, 2003). Onda je dolazilo još dokaza, pa su ih
oni pogledali i priznali svoju, kako bi se shellovski reklo, “nenamjernu odgovornost” za
događanja u Nigeriji, ali su imali spreman odgovor. “Mi smo od sada drugačiji i naučili smo
lekciju iz prošlosti”. Novi Shell je odlučio dobiti peticu iz vladanja tako što su otvorili svoju
Internet stranicu komentarima i kritikama, a na samu stranicu su postavili i Deklaraciju o
ljudskim pravima UN-a ističući svoju predanost poštivanju ljudskih prava. Poštivanje
ljudskih prava pratile su fotografije s prosvjeda Ogoni naroda protiv izvjesne korporacije
Shell. Predstavljen je također i projekt investiranja od nekoliko milijuna dolara u Nigeriji
gdje živi Ogoni narod.
Time su ispunili analizu Andyja Rowella (2002) koji tvrdi kako su korporacije godinama
predano usvajale tzv. 3D strategiju: Deny – poricati bilo kakve probleme ili devastirajuće
posljedice proizašle iz djelovanje dotičnih korporacija; Delay – odgoditi bilo kakve efektivne
akcije; i Dominate – dominirati u međunarodnoj agendi i pregovorima o stvarima koje se tiču
biznisa. Ugrubo rečeno, od polovice devedesetih dodan je četvrti D, Dialoge – gdje se tvrdilo
o naučenim greškama iz prošlosti, spremnosti za novu budućnost te želji za dijalogom s
ostalim sektorima u društvu (Lubbers, 2002: 21-23).
Shell je naučio iz povijesti kako investirati u vlastiti imidž, reklame, odnose s javnošću i
slično ne mijenjajući previše glavni tok svog djelovanja. Unatoč silnoj brizi za klimatske
promjene i pozivima za “razborite mjere predostrožnosti” upućene “svijetu koji akciju treba
sad”, nije baš za pohvaliti se investicijom od 6,5 milijardi dolara na istraživanja i proizvodnju
83
nafte i plina u samo godinu dana. Također, nije za pohvalu kako u nigerijskim postrojenjima
dolazi do ispuštanja metana iz plinskih postrojenja, što je strogo zabranjeno u Shellovim
matičnim zemljama Nizozemskoj i Engleskoj. Na primjer, Shellova i BP-jeva postrojenja u
Južnoj Africi emitiraju sumpornog dioksida šest puta više nego njihova postrojenja u
Danskoj. Shell se brani od optužbi kako su mu rezultati u zaštiti okoliša katastrofalni
navođenjem kako posjeduje certifikat ISO 14001. No ISO14001 nije ništa doli niz ekoloških
standarda koje određena korporacija dobrovoljno prihvaća. Certfikat ne garantira ekološku
održivost Shellovih operacija niti uključuje posljedice koje te operacije imaju na lokalno
stanovništvo jer ono živi izvan tvornice (FoE, 2004).
Iz Shella, nadalje, nisu rekli kako i dalje rade u delti rijeke Niger, pri čemu ta regija i dalje
trpi katastrofalne posljedice uslijed brojnih sabotaža na naftovodima. O tome koliko su
značajna njegova ulaganja u projekte lokalnih zajednica dovoljno govori podatak kako im je
posebno tijelo nigerijskoga parlamenta izrazilo vlastitu neimpresioniranost s nekoliko
desetaka milijuna investiranja u projekte zajednice, i naložilo plaćanje kazne od 1,5 milijardi
dolara Ijaws narodu zbog dugogodišnjeg uništavanja okoliša i zdravlja ljudi.
Posebno je negativno u javnosti odjeknuo skandal sa špijuniranjem aktivista i aktivistkinja
koji/e su organizirali/e akcije i kampanje protiv Shellovog djelovanja u Nigeriji. Za to su
unajmili obavještajno-detektivsku agenciju Hakluyt & Company Ltd. iz Londona koja je
nagledala i špijunirala aktiviste i aktivistkinje. Dapače, jedan od špijuna agencije je poslije
skandala u Nigeriji proputovao cijelu Europu predstavljajući se kao filmaš koji želi snimiti
film o borbi za prava naroda Ogoni, odnosno film o anti-Shell kampanji. Kada je izbio
skandal sa špijuniranjem te agencije, iz Shella su odgovorili kako priznaju da su zatražili
njene usluge, ali da nisu bili svjesni njene taktike. Shell ne samo da je unajmio usluge
kompanije Hakluyt, već je i direktno sudjelovao u njenu nastanku, budući da je predsjednik
Hakluyta Sir William Purves, istovremeno predsjednik odjela za transport u Shellu, a Sir
Peter Holmes koji je predsjednik Hakluyt fondacije (neka vrsta supervizorskog tijela) je bivši
predsjednik Shella. Kada Shell i druge naftne korporacije ističu kako su smanjili vlastitu
emisiju CO2, također govore o samo malom dijelu problema. Ne postoji njihova emisija CO2
zbog rada njihovih postrojenja, već zbog nafte – samog proizvoda koji iskorištavaju,
distribuiraju i prodaju. Ideja o “korporacijama kao društveno osjetljivima i odgovornim
građanima zaista ima problema ako korporacija koja službeno utjelovljuje najuspješniji plod
tog odnosa na obnovljive izvore energije troši svega 0,6 posto svog godišnjega proračuna
istovremeno proizvodeći više CO2 nego mnoge čitave države” (Lubbers, 2002; FoE, 2002;
Bruno, 2002). Tako Shell sudjeluje u emisiji CO2 čak i više od nekih zemalja poput Kanade,
84
Brazila ili Meksika. Prema podacima samog Shella na obnovljive izvore energije odvajaju
svega 0,8 posto od ukupnih investicija i 0,06 od ukupne prodaje (Cromwell, 2001).
Još je jedna naftna korporacija slijedila Shell i vrlo brzo učila. British Petroleum je također
godinama optuživana zbog svoje politike u Iranu, Somaliji, Alžiru, Papui Novoj Gvineji,
Nigeriji i posebno Kolumbiji. Kao da je sve preslikano od Shella – 1997. godine BP se kao
prva korporacija povukla iz GCC-a. Isto kao i Shell, BP se voli predstaviti kao ekološki i
socijalno odgovorna korporacija. Kupivši firmu Solarex za 45 milijuna dolara postali su jedna
od najvećih korporacija za proizvodnju solarnih panela. Tako je kompanija u njihovom
vlasništvu Solar BP među pet najvećih proizvođača solarnih ploča, te su neke svoje
benzinske postaje “obukli” u te ploče unutar programa “Plug in the Sun” (Uključiti u sunce)
s porukom “mi vas možemo napuniti suncem”, mada i dalje, naravno, pune aute benzinom.
Čitanke korporativnog marketinga zadužili su 2000. godine, kada su čak i ime promijenili
ističući kako su od tada oni Beyond Petroleum, a ne više British Petrol, odnosno kako su
sada energetska korporacija, a ne naftna. Uz poruku “sada smo zeleniji nego ikad”
promijenili su i logo, pa je umjesto starog znaka novi postao Helios, grčki bog sunca kojeg je
predstavljalo stilizirano zeleno-žuto sunce. Pohvalili su se s uloženih 25 milijuna američkih
dolara u zajednicu Casanare u Kolumbiji gdje iskorištavaju naftu. No kao i kod Shella i ovdje
ima veliki broj nezadovoljnih. U BP-ju ne spominju da su u naftna istraživanja i crpljenja u
zajednici Casanare uložili 6 milijardi dolara, što je neusporedivo s par milijuna dolara za
projekte od koristi zajednici. Također se nigdje ne spominje kako je samoj kolumbijskoj
vojsci isplaćeno nekoliko puta više negoli lokalnoj zajednici u Casanari kako bi ih branila od
prosvjeda te iste zajednice. 1998. godine u tom području je što od vladinih, što od desnih
paramilitarnih, što od gerile ubijeno između dvije i tri tisuće ljudi, a 300.000 ih je raseljeno.
Iz BP-ja su odgovarali kako ne snose odgovornost za ponašanje vojske i sigurnosnih službi
koje plaćaju(?!). No, Robert Howwit, britanski član Europskoga parlamenta objavio je
dokumente kolumbijske vlade iz kojih je jasno kako je BP dostavljao kolumbijskoj vojsci
fotografije, video snimke i ostale informativne materijale o seljacima koji su se protivili
uništavanju okoliša od te korporacije. John Browne, direktor BP-ja samo je dobacio kako je
normalno da oni snimaju sastanke s lokalnom zajednicom kako bi mogli pokazati da im je
stalo do zaštite okoliša. BP je glavni partner u izgradnji naftovoda Baku-Tbilisi-Ceyhan, koji
je najduži naftovod na svijetu. Projekt će prevoziti kaspijsku naftu do Mediterana i vrijedan
je oko 2,5 milijardi funti, a podržavaju ga i Svjetska banka i EBRD. U izvješću koji su
potpisali FoE, organizacija za borbu protiv korupcije Corner House i Kurdish Human Rights
Project ističe se kako su oko projekta zabilježena ozbiljna ugrožavanja ljudskih prava
stanovništva koje živi na području budućega naftovoda. Zabilježeno je čak 173 prekršaja
85
ekoloških i socijalnih standarda same Svjetske banke. Novinar Michael Gillard otkrio je
zajedničku politiku britanske vlade Tonyja Blaira i BP-a u prikrivanju dokaza o sigurnosnim
problemima naftovoda Baku-Tbilisi-Ceyhan. BP je znao i prije o problemima korozije cijevi,
istjecanjima nafte i mogućim eksplozijama jer su bili upozoreni od vlastitoga višeg
konzultanta Derek Mortimorea. Derek je dobio otkaz kako se ne bi izgubila vladina i
parlamentarna podrška za projekt.[34] Nadalje, BP je korporacija koja redovno mora na
Zapadu otplaćivati svote zbog izlijevanja nafte i zbog nadoknade lokalnome stanovništvu.
Tako je u razdoblju od 1997.-1998. u postrojenjima BP-ja zabilježeno 104 izlijevanja nafte
samo u arktičkom pojasu SAD-a. BP je također bio upleten u skandal s Hakluytom koristeći
njihove usluge. Dok su kupovali Solarex kako bi iskazali svoju predanost obnovljivim
izvorima energije i smanjenju vlastita udjela u proizvodnji stakleničkih plinova, u isto
vrijeme su potrošili 26,5 milijardi na kupnju naftne korporacije ARCO. Sa svojih 0,1 posto
ulaganja u obnovljive izvore energije od ukupne svote kojom raspolažu, BP dokazuje da i u
tome mora još puno učiti od Shella (A SEED, 2001; Bader, 2002). Kada su se povlačili iz
GCC-a, John Browne je rekao: “Moji suradnici i ja ozbiljno prihvaćamo problem globalnoga
zagrijavanja” (Brown, 2001: 99).
Taj raskorak između retorike i stvarnosti naziva se greenwash. Doslovni prijevod bio bi
“zeleno pranje”. Preciznije, radi se o ozelenjivaju korporacija, odnosno o njihovom
premazivanju zelenom bojom kako bi se predstavile kao prijatelji okoliša. Po oxfordskom
rječniku greenwash se može prevesti kao “dezinformacija stvorena od organizacije koja se
želi predstaviti u javnosti kao ekološki odgovorna”. Također možemo greenwash shvatiti i
kao “fenomen kada socijalno ili ekološke destruktivne organizacije nastoje sačuvati ili
proširiti tržište predstavljajući se kao prijatelji okoliša i lideri u borbi protiv siromaštva”
(Bruno & Karliner, 2002: 78). Kritičari korporacija ističu kako je to ozelenjivanje subjekata
koji uništavaju prirodu postala prava moda među korporacijama. Kao tipičan primjer
greenwasha možemo navesti suradnju Shella i novozelandske podružnice jedne od
najpoznatijih organizacija za zaštitu okoliša World Wildlife Funda (WWF). Te dvije
organizacije potpisale su 1998. godine ugovor o zaštiti kitova pri čemu je Shell bio
financijer, a WWF-NZ je vodio projekt na terenu. Mediji su osvanuli zajedničkom izjavom na
kojoj je stajalo kako će “zahvaljujući Shellu, novozelandski ugroženi kit biti spašen od
izumiranja”. Ono što u reklami nije rečeno jest činjenica da je program zaštite tog
ugroženoga morskog sisavca počeo još 1994. godine stvaranjem utočišta za kitove. Tvrdnja
koja je došla od Shell/WWW-NZ partnera još je začuđujuća ako znamo da se ona temelji
isključivo na jednoj jedinoj ekspediciji znanstvenika koji su išli obilježavati i vršiti popis
kitova, a koju je financirao Shell. Kada su Shellovog menadžera za odnose s javnošću
86
Antoniusa Papaspiropolousa upitali da prokomentira taj nesklad, on je odgovorio kako se
ponekad “mora naglasiti istina kako bi se dobila medijska podrška”. Naravno, svu tu
kampanju pratile su reklame na televiziji i u novinama koju su naglašavale predanost ove
naftne korporacije održivom razvoju. I dok su aktivisti i aktivistkinje za ljudska prava te oni i
one iz ekoloških organizacije prosvjedovali protiv Shella zbog politike u Nigeriji, WWF je
dobio ljubavno pismo iz ove naftne korporacije u kojem se ističe kako Shell “posebno cijeni
balansirani i promišljeni pogled na ovaj problem [misli se na situaciju u Nigeriji]… kao što
možete zamisliti vaš pristup nam je veoma dobrodošao u ovom trenutku” (Espiner, 2000). Da
ironija bude veća, Shell je to doba razvijao ogromni projekt Sakhalin-2 gdje je glavni
investitor. Radi se o velikim platformama za iskorištavanje nafte i plina iz morskoga
podneblja blizu Sakhalinskoga otočja na istoku Rusije. More oko Sakhalinskih otoka je dom
mnogih morskih sisavaca, između ostalih i zapadnopacifičkom sivom kitu koji se po
mjerilima International Union for Conservation od Nature and Natural Resources smatra
“kritički ugroženim” (FoE, 2004). Shell je za onečišćenje okoliša i ugrožavanja života
životinja i ljudi zbog projekta Sakhalin 2 dobio pritužbe čak i od ruske podružnice WWF-a.
Tek pod pritiskom ekoloških organizacija, lokalne zajednice i javnosti Shell je 2005. godine
objavio kako pristaje pomaknuti rutu naftovoda i plinovoda za Aziju da ne ugrožava kretanje
sivim kitovima. No, tek što je počeo lickati svoju zelenu fasadu zbog još jednoga herojskog
doprinosa očuvanju kitova, Shell su snašle nove kritike, i to opet od WWF-a. James Leaton iz
te organizacije odgovorio je Shellu da se ne hvale previše, jer su pristali samo na promjenu
rute cijevi, ali ne i samih platformi koje se također nalaze na području kretanja sivih kitova.
Također su mještani otoka pronašli ogromne količine naplavnog otpada na mjestu koje im je
presudno za ribarenje, najvažniju granu otoka. Shell je obećao istragu. Iz projekta Sakhalin2 u kojeg se ulaže 12 milijardi dolara, vrijednost nafte i plina biti će 45 milijardi dolara.
Mnoge korporacije stoje u redu da se otuširaju zelenom bojom. Pogledajmo što se sve nudilo
u Johannesburgu na samitu o Zemlji. Na primjer, farmaceutske korporacije prije godinu
dana tužile su Južnu Afriku zbog odluke vlade da dozvoli uvoz “generičkih” lijekova protiv
AIDS-a od kojeg svaki peti stanovnik/ica te zemlje boluje, a većina nema novaca da kupi
lijekove najmoćnijih farmaceutskih korporacija koji su zaštićeni ugovorima o patentima
unutar WTO-a. Samo nakon pritiska domaće i međunarodne zajednice tužba je povučena, ali
to nije smetalo tim istim korporacijama, a radi se između ostalih o Mercku, Bristol-Myers
Squibbu i GlaxoSmithKlineu, da u toj istoj Južnoj Africi na samitu u Johannesburgu unutar
dobrovoljnih sporazuma Tipa 2 zajedno sa Svjetskom bankom, UNICEF-om, Svjetskom
zdravstvenom organizacijom i drugima predloži projekt za oboljele od AIDS-a, naravno pod
patronatom BASD-a. Između mnogih projekata predstavljenih u Johannesburgu BASD nudi
87
partnerstvo Exxona koji ulaže u borbu protiv malarije u Africi. Eskom, glavni sponzor WSSDa među običnim ljudima manje je poznat po održivom razvoju, a više po agresivnom
naplaćivanju stanovnicima siromašnog Sowetea 28 centi po kW/h, a stanovnicima bogatog
naselja Sandtona 16 centi po kW/h. U Eskomu su nemilosrdni u iskapčanjima struje
neplatišama pa je jedna od najjačih aktivističkih inicijativa u Soweteu ona u kojoj se ljude
ponovno (ilegalno) prikapča na mrežu. Među aktivistima i aktivistkinjama i ekološkim
organizacijama posebno je negativno odjeknulo pojavljivanje glavnog direktora jedne od
najpoznatijih ekoloških organizacija Greenpeacea s Bjornom Stigsonom predsjednikom
WBCSD-a pri čemu su zajednički poslali apel svjetskim vladama da se priključe aktivnije
borbi protiv klimatskih promjena. Greenpeace je napravio sličan gaf kada je ove godine,
tjedan prije nego što će zbog divljanja cijena nafte objaviti rekordnu zaradu od 9,8 miljardi
dolara, direktor Shella Lord Oxburgh gostovao kao govornik na godišnjem događaju koji
organizira Greenpeace simpatično nazvanim Greenpeace Business Lecture. Njegov tekst o
budućnosti naftnih korporacija u osvitu klimatskih promjena za Greenpeace očito nema veze
s cinizmom.
Svjetska banka u suradnji sa Školom za higijenu i medicinu iz Londona te korporacijama
Unileverom, Colgate Palmovileom i Protect & Gambleom inicirala je projekt WASH u kojem
im je namjera da pranjem ruku smanje širenje zaraznih bolesti i umiranje od njih, jer manjak
zadovoljavajućih sanitarija je uzrok tri četvrtine svih zaraza. No, ostaje upitan cijeli projekt
budući da su za područja gdje će se prvo provoditi ovaj program izabrane Gana gdje
Svjetska banka svojim programom strukturalnoga prilagođavanja promovira privatiziranje
vodoopskrbnog sustava čime će ljudi morati plaćati veću cijenu za vodu. Pored Gane
izabrana je i Indija gdje ima pola milijuna ljudi koji nemaju zadovoljavajuće sanitarije, ali je
to svakako najmanje problematično u izabranoj za WASH program indijskoj pokrajini Kerala
koja ima najveće higijenske standarde: najmanju smrtnost od dijareje, najmanju smrtnost
djece i najveću pismenost žena u Indiji. No istovremeno, Vandana Shiva (2002) upozorava
kako Kerala ima i najbogatiji urođeničko-domaći sistem higijenske zaštite od mnogih
korisnih lokalnih biljaka pri čemu nema upotreba kemikalija u deterdžentima, sapunima i
pastama za zube niti zagađivanja uslijed toga. Također, stanovništvo Kerale se trenutno bori
protiv obližnje tvornice za punjenje vode u vlasništvu Coca Cole, što lokalnim ljudima
uništava pitku vodu i smanjuje njenu količinu. Postavlja se pitanje treba li nas čuditi ovakvo
ponašanje Svjetske banke jer i toj instituciji, unatoč javno proklamiranoj politici održivog
razvoja, brige za okoliš i kvalitetu života ljudi, nije ništa smetalo da, kao što smo naveli, od
Rija do Johannesburga investira u istraživanje i iskorištavanje nafte u industrijski
nerazvijenim zemljama iznos od 24 milijarde dolara, a u projekte obnovljivih izvora energije
88
nešto više od milijardu dolara u istom razdoblju. Kako nakon ovog gledati na prijedlog
uspješnog projekta održivog razvoja na samitu kojim se Svjetska banka predstavila s
projektom Clean Air Act u suradnji s Fordom, Shellom, Exxonom, UNEP-om i drugima.
Francuska korporacija za proizvodnju vode, energije i skladištenja otpada Suez najavljuje
pomoć u pristupu i efikasnosti energije lokalnim zajednicama, premda posljednje izvješće
UN-a ističe kako su korporacije nakon kupnje vodoopskrbnih sustava počele naplaćivati
neodrživo visoke cijene za većinu stanovništva. Biotehnološka korporacija Aventis je obećala
uložiti velikih 25 milijuna dolara u pet godina za borbu protiv bolesti u Africi. BP pak
postavlja solarne ploče na škole u Brazilu, a Međunarodna služba za nabavu poljoprivrednobiotehnoloških aplikacija (ISAAA) u Keniji kao dio programa održivog razvoja predstavlja
proizvodnju genetski modificiranih banana.[35] Također je kao doprinos održivom razvoju
predstavljeno od BASD koalicije i nekoliko projekata koji uključuju izgradnju nuklearnih
elektrana i plinovoda po Africi.
Obično se kaže kako je potrebno slijediti trag novca da znamo kako tko misli. U
međunarodnom ekološkom pokretu izbio je 2004. godine pravo zanimljiv skandal. U
dvomjesečniku koji izdaje Worldwatch Institute, jedna od najcjenjenijih znanstvenih
institucija na području održivog razvoja Mac Chapin objavio je tekst A Challenge to
Conservationits u kojem je “napao” tri najpoznatije ekološke udruge koje se bave zaštitom
prirode: World Wildlife Fund, Conservation International, i The Nature Conservancy. U
spomenutom tekstu, Chapin je kritizirao najpoznatije eko-zaštitarske organizacije da, hajmo
tako reći, od šume ne vide ljude. Chapin smatra kako svjedočimo prevlasti eko-menadžera
unutar ekološkoga pokreta, zeleno ofarbanih biznismena koji su postali opsjednuti
stvaranjem zaštićenih prirodno očuvanih krpa na planeti uz gomilanje ogromnih profita.
Caka je u tome što se vrlo često pri stvaranju zaštićenih prirodnih područja krše ljudska
prava brojnih urođeničkih skupina i autohtonog stanovništva, tjera ih se u rezervate ili čak i
potpuno eliminira iz zaštićenih područja jer ih se smatra smetnjom. Činjenicu da su ti isti
ljudi na tom području nastanjeni već stoljećima te im se život više svodi na suradnju i učenje
od prirode, a ne na uništavanje prirode i bioraznolikosti, u bogatim zapadnjačkim ekološkim
organizacijama ignoriraju. Tako globalne eko-zaštitarske organizacije sve češće stoje
nasuprot onih za zaštitu prava urođeničkih i manjinskih skupina, za zaštitu ljudskih prava te
lokalnih grassroots inicijativa ili NGO-a. Razlog za takvu promjenu ponašanja u odnosu na
’80-e Chapin vidi u tragu novca. Naime, najpoznatije globalne ekološke udruge sve češće za
partnere odabiru korporacije, međunarodne agencije (Svjetska banka, USAID, korporacije…)
i represivne vlade Trećega svijeta koje podržavaju demokratske vlade Prvoga svijeta.
Zapravo bi ih trebale kritizirati s obzirom koliko dotične uništavaju prirodu. Ovako se pod
89
krinkom zaštite prirode laganije i u rukavicama čisti teren od lokalnih zajednica, a ne da se
jadne korporacije moraju baktati s neposlušnim divljacima koji su toliko sebični da ne kuže
progres. Donatori gore spomenutih zelenih organizacija su poznate zelene korporacije:
Chevron Texaco, Exxon Mobile, Dow Chemical, Shell International, Monsantno i druge…
Chapin je očito ovim tekstom uzburkao ustajale vode civilne scene jer je direktor
Worldwatch Instituea nakon što je prvotno demokratski odobrio tekst, malo dublje
pronjuškao po njemu i uz užurbano proklizavanje srčanog mišića shvatio kroz hladan znoj
kako je kritika u tekstu uperena i prema predsjednici WWF-a Kathryn Fuller. Naime,
Katrhryn Fuller je uz to i predsjednica uprave Ford Foundation. Naime, Worldwatch
Institute je nedavno predao jedan projekt Ford Foundationu. No, pokušaj stopiranja
magazina nije urodio plodom jer je časopis već izašao iz tiskare, a nakon što se pročuo
njegov pokušaj gušenja slobode medija, izbio je skandal. Žmirenje prema čuvanju
demokratskih tradicija i poštivanju prava na različitost mišljenja koje civilno društvo
promovira, dokazuje kako trag novca zaista ostavlja vidljive otiske. To je razumljivo,
trendovska neoliberalna država sve manje izdvaja za općedruštveno korisne sektore i
prebacuje vlastitu odgovornost na civilno društvo. Time štedi, profitira i otupljuje oštricu
eventualnih kritičkih strujanja prema sebi. Zanimljivo je također primijetiti trend da
korporacije postaju konkurencija civilnome društvu u toj novoj ulozi kroz svoj koncept
“društvene odgovornosti”. Možda idemo prema svijetu u kojem će zadovoljna vlada moći
reći, na primjer nezaposlenima, ne dolazite nama, javite se toj i toj nevladinoj organizaciji ili
korporaciji, oni se brinu za vas. Naravno, ovime ne želimo generalizirati i tvrditi kako je trag
novca uvijek pouzdani trag u istraživanju ponašanja neke institucije, niti da gore spomenute
organizacije ne rade hvale vrijedne poslove na mnogim područjima. Pravo na kritiku u
svakom trenutku, neovisno o vlastitom položaju (u ovom slučaju financijski lošijem) jedno je
od najpotrebnijih prava danas. Pravo koje trebamo očuvati i koristiti ga što više. Po logici
začepljene gubice sindikati nikad ne bi smjeli kritizirati svog poslodavca, dijete svoje
roditelje, đaci svoje profesore, Hrvati Tuđmana, žene muževe. Svi ovi “mali” bi trebali zbog
ovih ili onih razloga biti zahvalni i kuš. No, znamo iz povijesti da je sistem koji je doveo do
savršenstva takav oblik zahvalnosti i odanosti te nedostatak ikakve kritike mirisao na
spaljene knjige i ljudska tijela. A nije da nemamo kandidata na našim područjima. Problem je
samo kada akteri u lošijem položaju zbog “viših” ciljeva samostalno začepe gubice i pristanu
na (auto)cenzuru. U tom kontekstu treba se izraziti svaka zabrinutost kada na jednoj
ovogodišnjoj konferenciji kao borbu protiv deforesterizacije amazonskih šuma zbog širenja
kultiviranja soje, WWF predloži GM soju jer će na manjoj površini dati veće prinose. E, tu je
trag novca svakako vidljiviji i jasniji. Premda su se kritizirane organizacije u Chapinovom
90
tekstu oglasile u sljedećem broju Worldwatch Magazinea i negirale njegove optužbe, iz
cijeloga svijeta javljali su se aktivisti terena koji su potvrdili većinu njegovih primjedbi. Tako
se pokazalo kako i zeleno pranje može biti isto… ma znate već.
Premda se korporacije kite svojom novootkrivenom društvenom odgovornošću, izrazito su
nesklone bilo kakvim regulativama ili pravnim normama koje bi određivale tu odgovornost.
Korporacije su postale prvakinje volontiranja i dobrovoljnog rada, jer kao što smo rekli ako
im se nešto nameće, nekako se osjećaju nelagodno, pod pritiskom. Sve će one učiniti po
svojoj volji. Tužno je da su to prihvatili i UN, kao i neke ekološke organizacije. I sam OECD
2003. godine izdao izvještaj u kojem se tvrdi kako dobrovoljni ugovori na koje se korporacije
jedino žele obavezati nisu efikasni, a u najboljem slučaju su neutralni. U izvještaju koje je
objavio Carbon Disclosure Project ove godine vidimo pravi odnos najmoćnijih korporacija
prema zaštiti okoliša, zdravlja ljudi i budućnosti. Naime, CDP je zatražila od 500 najbogatijih
korporacija podatke koliko su smanjile svoje emisije CO2. Čak više od 90 posto od 500
najbogatijih korporacija prihvaćaju realnost klimatskih promjena. Od 500 najbogatijih
korporacija manje nego svaka sedma je smanjila svoju emisiju CO2 po njihovim izvještajima.
Korporacije koje su odbile objaviti svoje podatke o emisiji CO2 su: Boing, Wal-Mart, Apple,
News Corporation, Morgan Stanley, Time Warner i druge. Većina takvih ugovora ima
zanemariv utjecaj s obzirom na ukupno djelovanje i politiku proučavanih korporacija.
Posljednjih godina upozorava se i na tzv. bluewash taktiku, odnosno zaogrtanje korporacija
plavom zastavom UN-a. Inicijativom Kofi Annana UN je 2000. godine potpisao Global
Compact, ugovor s tada pedesetak korporacija gdje se spominje dobrovoljno poštivanje
radničkih i ljudskih prava te zaštita prirode. Global Compact su potpisale redom korporacije
kojima je dokazano upravo kršenje svih tih prava.[36] U savjetničkom tijelu Global
Compacta mjesta su zauzele i Amnesty International, Human Rights Watch, WWF, Oxfam i
druge organizacije civilnoga sektora. U istom trenutku Annan je poklonio korporacijama
znakić UN-a a da ih niti na jedan način nije učinio podložnijima kontroli ili nadgledanju
realnog provođenja potpisanoga u GC-u. Da sve bude farsičnije, Annan je javno priznao kako
UN nema uvjeta, sredstava i mogućnosti nadgledati poštivaju li korporacije glavne
odrednice GC-ja. Dakle, sve je opet ostalo njima na dobrovoljnoj bazi da nas izvještavaju
kada krše ljudska prava ili uništavaju prirodu. Danas je gotovo 2.000 korporacija potpisalo
Global Compact. Također korporacije sklapaju posebne ugovore s UN-ovim tijelima. Tako je
moguće da UNICEF potpiše ugovor s McDonald’som unutar programa za djecu. Zanimljivo
je pratiti ulazak korporacija u UN, istovremeno kad zemlje članice na čelu sa SAD-om sve
više duguju toj organizaciji. Polovinom 2004. godine SAD su dugovale milijardu dolara UN-u
91
od ukupnih 2,5 milijardi koliko zemlje članice duguju. Mnogi su donedavno UN smatrali
jednom od rijetkih, ako ne i posljednjom globalnom organizacijom koju treba snažiti i čije
vrijednosti i mehanizme treba dalje razvijati. Kenny Bruno (2002) u svom komentaru samita
u Johannesburgu ističe kako taj samit jest povijestan za UN, ali zbog krivih razloga. To je
prvi put u povijesti te organizacije da su obični, mali ljudi zbog kojih je ta organizacija i
osnovana, organizirali prosvjede protiv jednog događaja iza kojeg stoji UN.
Analizom greenwasha ne želim reći kako nije dobro da globalne korporacije ulažu u
obnovljive izvore energije ili smanjenje siromaštva. No, s obzirom koliko ta ulaganja imaju
sramotno malo udjela u njihovim ukupnim investicijama, s obzirom koliku moć i profit imaju
globalne korporacije i s obzirom da više novaca ulažu u lickanje vlastitoga imidža, nego u
korisne programe, možemo zaključiti kako smo daleko od vremena kada će korporacije
zaslužiti pljesak otvorene scene. I dalje zaslužuju najiskreniji prezir i najkvalitetniji otpor.
Inače ćemo se i sami početi koprcati u cinizmu neoliberalnog kapitalizma pa završiti u
čestitkama Shellu jer promoviraju UN-ovu Deklaraciju o ljudskim pravima sa slikama
prosvjeda Ogoni naroda protiv njih samih. Ili čestitajmo Starbucksu što reklamira svoj
doprinos prodaji Fair Trade kave u svojim prodavaonicama, mada to čini s manje od dva
posto njihove godišnje kupovine kave. Zašto ne biti brutalan do kraja. Čestitajmo Bushu kao
priznatom ekologu što je dao staviti na Bijelu kuću solarne module pa je tako započeo svoj
put individualne ekologije, a o klimatskim promjenama, Iraku i općoj ekologiji nećemo
sitničariti. Čestitajmo SAD-u što su koncentracioni logor u Guantanamo zaljevu opskrbili s
četiri velike vjetrenjače. Bravo, bravo, juhuuu juhuuu, kako lijepo, vjetrenjače u Guatanamo
zaljevu.
92
BIOTEHNOLOGIJA KAO OBLIK KONTROLE
Premda nas bivši savjetnik u WTO-u Philippe Legrain pokušava iz iskustva uvjeriti kako
korporacije nemaju nikakav utjecaj na odluke te institucije te kako je “trgovina sluga, a ne
gospodar vladama” (2003: 20), mnogi kritičari WTO-a i globalnih korporacija ga
demantiraju. Ukoliko vlade jedino odlučuju o sporovima u WTO-u, neovisno od
korporativnoga sektora iz svoje zemlje, kako to da su SAD podnijele tužbu WTO-u zbog
uvoza banana u EU kada SAD nemaju niti jednu plantažu banana na svom teritoriju.
Predstavnik SAD za trgovinu Robert Zoellick savjetuje se s tijelom nazvanim Industry Sector
Advisory Committees u kojem većina dolazi iz korporacijskog sektora (A SEED, 2003).
Također, trgovinski sporovi unutar WTO rješavaju se priznavanjem standarda koje je
postavilo međunarodno tijelo “Codex Alimentarious” osnovano od UN-ovih tijela i Svjetske
zdravstvene organizacije (WHO) početkom ’60-ih godina prošloga stoljeća. No, ističe se kako
na odluke toga tijela sve više utječu korporacije kroz sudjelovanje unutar državnih
predstavništava. Tako, uz predstavnike izvršne vlasti SAD-a na sastancima Codexa kao
predstavnici te države sudjelovale su svih ovih godina i korporacije prehrambenoga sektora
poput Nestlea, Coca Cole, Pepsi Cole, Krafta, kao i predstavnici lobističkih udruga za
prehrambenu industriju (Dawkins, 1997), ali i Monsanta (FoEI, 2003). Unutar pokreta
posebna se pažnja daje upravo biotehnološkim korporacijama. Razlozi su vrlo osjetljivo
područje koje biotehnologija zauzima: hrana i lijekovi, priroda i ljudska tijela. Upravo preko
analize biotehnoloških korporacija najjasnije možemo vidjeti što znači globalni napad na
život. Stoga ćemo ovdje probati analizirati način djelovanja i politiku biotehnoloških
korporacija preko tri vrste kontrole: kontrola proizvodnje hrane i lijekova, kontrola politike i
nadležnih institucija te kontrola prostora i prava na izbor.
93
KONTROLA PROIZVODNJE HRANE I LIJEKOVA
Jedna od najčešće spominjanih argumenata u korist GM hrane jest njena presudna uloga u
borbi protiv gladi. Tako izvršni direktor jedne od najvećih biotehnoloških korporacija
Monsanta, Robert Shapiro tvrdi kako je nova tehnologija jedina alternativa u borbi protiv
maltuzijanskoga zlokobnog proročanstva o sve većoj populaciji na Zemlji. Nakon što su se
prestali deklarirati kao kemijska korporacija novi slogan je stao uz Monsantov logo: Hrana –
Zdravlje – Nada s težnjom da “zadovolje zdravstvene potrebe sve naseljenijeg svijeta”. U
sklopu velike kampanje Hrana – Zdravlje – Nada 1998. godine objavili su i reklamu na kojoj
u sredini piše Utrka, a iznad nje su stavili riječ Populacija, a ispod Hrana. Znak koji je
simbolizirao Populaciju je bio zec, a Hranu kornjača. Time su htjeli lažno prezentirati kako
se populacija brže povećava od proizvodnje hrane te kako svjedočimo utrci. Rješenje za
pobjedu opskrbe hranom za svu populaciju po Monsantu bila bi proizvodnja GMO-a. Najveća
korporacija agro biznisa Syngenta smatra se “najvećom life science kompanijom”, a
francuski Rhône Poulenc kao “ujedinjena znanost želi istražiti sve životne oblike” (Kneen,
1999: 30-31). Svako drugo mišljenje proglašava se “ekološkom tehnofobijom” i “voodoo
teorijama”. Stav da je GM hrana presudna u spašavanju svijeta od gladi posebno je došla do
izražaja u ljeto 2002. godine kada je veliki broj afričkih zemalja odbio humanitarnu pomoć
vlade SAD-a u GM hrani, unatoč tome što je u regiji nekoliko milijuna ljudi patilo od
kronične neishranjenosti i gladi. U svim svjetskim medijima povela se rasprava o
neosjetljivosti afričkih lidera na patnje vlastitog stanovništva. Američki ambasador pri UNovoj agenciji za hranu (FAO) istaknuo je kako bi “ljudi koji uskraćuju hranu svome narodu,
koji zapravo gladuje do smrti, trebali bi biti odgovorni… za najveće zločine protiv
čovječanstva na najvišim sudovima u svijetu” (Shacinda, 2002). Postavila se zaista strašna
dilema: ili GM hrana ili smrt. Ucjena se zapravo nije niti skrivala, tako da koliko god je dio
znanstvene, političke i druge javnosti osuđivao afričke lidere na politiziranje, šokantno su
zvučale i riječi američkih diplomata kako “oni koji mole, nemaju što birati” ili kako je rekla
izvršna direktorica World Food Programa, Catherine Bertini: “Hrana je moć. Mi je koristimo
da promijenimo ponašanje. Neki to zovu ucjenom. Mi se ne ispričavamo” (Weiss, 2002).
Jasno je kako se SAD rješava svojih poljoprivrednih viškova koje zbog sve većeg animoziteta
prema GM hrani, više nitko u svijetu ne želi kupiti. Posebno je to postalo razvidno 2003.
godine nakon objavljivanja izvještaja Ministarstva poljoprivrede SAD-a o najmanjem
izvoznom višku te zemlje od polovine 1986. godine. Dodatno možemo izraziti sumnjičavost u
stvarne namjere cijele pomoći budući da se odnosila samo na kukuruzna zrna u komadu,
94
odnosno nije pokrivala usitnjavanje, što je za zemlje na rubu gladi više nego velik trošak
(samo za Zimbabve taj trošak bi iznosio nešto manje od pola milijuna dolara). Također,
afričke nacije su optuživale World Food Program koji je bio nadležan za nabavku i
distribuciju humanitarne pomoći zbog oslanjanja samo na američke poljoprivredne
proizvode, a ne na druge koji nisu genetski modificirani. FAO je istaknuo kako bi
južnoafrička regija mogla osigurati više od pola potrebne količine neGM kukuruza kao
pomoć afričkim zemljama čije je stanovništvo bilo ugroženo nedostatkom hrane. Na sve to se
nadovezao i čitav niz apela, izvještaja i istupa brojnih afričkih seljačkih i znanstvenih
organizacija protiv unosa GM hrane u Afriku zbog straha od moguće kontaminacije. To
uostalom i nije bilo ništa novo za biotehnološki sektor s obzirom da je već nekoliko puta i
prije prošle godine dobivao odbijenicu s afričkoga kontinenta. Godine 1998. Monsanto je
započeo veliku kampanju gdje se iznosila prednost GM hrane zbog povećanih prinosa i
zdravijih proizvoda, a za lidere siromašnih zemalja od kojih se tražio potpis za podršku
kampanji korišten je poseban slogan – Neka započne žetva. No, sve zemlje Afrike, osim
Južne Afrike odgovorile su sa sloganom – Ne, neka se nastavi prirodna žetva! (HCZO, 2001).
Sve je to dalo do znanja zastupnicima biotehnološke primjene u proizvodnji hrane kako su
ljudi spremni ići u otpor čak i do krajnjih granica.
Za biotehnološki sektor dodatno je otežavajuća činjenica monopol koji stvaraju korporacije
na području biotehnologije. Prilično je teško nekoga uvjeriti u vlastite dobre namjere, u
manifestne želje da se nahrani svijet te da mu se pokloni zdravija, kvalitetnija i jeftinija
hrana ako te iste korporacije kontroliraju sve veći opseg i proizvodnje i tržišta hrane te
lijekova. Danas svjedočimo okrupnjavanju biotehnoloških, poljoprivrednih, veterinarskih,
prehrambenih i farmaceutskih korporacija u prave divove koji kontroliraju “znanost o
životu”. Pet najvećih korporacija kontrolira 937 biotehnoloških patenata od ukupno njih
1085. Četiri korporacije se naziva “genetskim divovima”, a to su Monsanto, Dupont,
Syngenta i Bayer. DuPont i Monsanto su čak u travnju 2002. godine odlučili živjeti u
sinergiji i podijeliti međusobno svoje patentirane tehnologije te ujedno i odbaciti sve
dosadašnje međusobne tužbe za nepriznavanje patenata. Tako su izbjegli moguću tužbu da
namjeravaju svojim udruživanjem kontrolirati tržište, a kroz sinergijski savez dobili su pravo
koristiti patente, sjeme i ostale proizvode biotehnologije koji su u njihovim vlasništvima.
Posebno bolan oblik neosjećajnosti unutar biotehnološkoga sektora javnost sve više nalazi u
patentima na lijekove, sjeme, poljoprivredne proizvode, hranu… Naime, korporacije iz
biotehnološkoga sektora sve više se optužuje za biopiratstvo (Shiva, 1998), odnosno za
krađu tradicionalnoga znanja i praktičnih vještina brojnih starosjedilaca i naroda iz
95
siromašnih zemalja. Za dobivanje patenta inače se mora dokazati inovativnost, odnosno
mora se dokazati pronalazak, nešto novo, dok se u ovom slučaju više radi o patentiranju već
postojećega. Danas brojne korporacije patentiraju biljke i proizvode od njih, a koji su već
odavno u upotrebi. Tu se ništa novo ne stvara, već se samo tisućama godina poznatim
načinima korištenja određenih biljaka daju kodna i numerička imena. Vjerojatno jedan od
najpoznatijih slučajeva je onaj o stablu neem iz Indije koji se stoljećima koristio u toj državi
kao prirodna zaštita za biljke te u medicini. Također se koristio i kao pasta za zube zbog
svog antibakterijskog utjecaja. Danas američke i japanske korporacije drže više od 12
patenata na proizvode izvedene iz neem stabla, pa čak i na zubnu pastu temeljenu na neem
stablu. Stanovništvo Indije stoljećima se brinulo za neem stablo, njegovalo ga i štovalo te
prenosilo znanje bez ikakve primisli da bi to itko ikada mogao posvojiti, budući da je to
zapravo znanje i vlasništvo svih, znanje koje se nakupljalo, obnavljalo i širilo generacijama.
Sada imamo situaciju da stanovništvo Indije mora plaćati pravo na korištenje neem stabla
američkim ili japanskim korporacijama zbog njihovih prava na patente. Time se za mnoge
ponavlja kolonizacija pa je prije zapadna civilizacija pri gaženju ljudskih prava urođeničkih
skupina koristila koncept terra nullius, smatrajući novootkrivene prostore praznom zemljom,
dakle onoj na kojoj nikoga nema, pa onda nitko niti ne može imati ikakva prava. Danas
svjedočimo konceptu bio nullius, pri čemu se znanje urođeničkih skupina i naroda trećega
svijeta o korištenju njihove bogate bioraznolike okoline smatra praznim, nulom,
nepostojećim i slobodnim da ga se proglasi vlastitom invencijom što mnoge korporacije i
rade. Od najprodavanijih lijekova koji su izvedeni iz biljaka, 94 posto njih sadrži najmanje
jedan sastojak čija je primjena poznata kroz tradicionalno znanje korištenja tih istih biljaka
(Shiva, 2001). Do danas su patentirane 22 indijske biljke šipak, indijski ogrozd, senf, crni
papar, indijski šafran i druge. Premda nije za usporedbu, ponekad je i stanovništvo
industrijski razvijenih i bogatih zemalja u opasnosti. Nakon terorističkih napada na SAD-e
vrlo ubrzo je slijedio strah od zaraze antraxom. Na lijek Cipro, koji se između ostaloga
koristi i kao antibiotik za liječenje oboljelih od antraxa, patent je imala korporacija Bayer AG
(Goozner, 2002). Unatoč tome što je korporacija priznala vladi SAD-a i javnosti kako mogu
zadovoljiti svega šestinu potrebe SAD-a za Ciprom, jer je uslijed opće panike i histerije došlo
do povećane potražnje, vlada SAD-a je odbila proglasiti mogućnost zdravstvene krize i
prestati priznavati patentno pravo korporaciji Bayer što je mogla učiniti po međunarodnom
pravu. Umjesto toga, odlučila se na pregovore s Bayerom kako bi snizili cijenu Cipra, budući
da je mjesečna cifra od 700 dolara bila preskupa za mnoge, pogotovo najsiromašnije
stanovnike i stanovnice SAD-a. Nakon pregovora je i dogovorena cijena bila za nekoliko
desetina puta viša od ponude farmaceutskih kompanija iz Indije koje su ponudile generičku
96
varijantu Cipra za manje od 10 dolara mjesečno. Ostalo je neodgovoreno kako je vlada SADa mislila osigurati dovoljne količine lijekova da je napad antraxom potrajao malo duže. Bayer
je plaćao svojim konkurentnima da ne proizvode jeftinije verzije lijeka Cipro. Neoliberalni
magazin Forbes nazvao je te godine Bayer korporacijom “vrijednom najvećeg divljenja”(?!).
Sukob oko patenata posebno se produbio od kada je stvorena Svjetska trgovinska
organizacija (WTO) koja je počela prihvaćati samo zapadnjački sustav patentiranja. Brojnim
seljacima, plemenima, urođeničkim skupinama pa i čitavim narodima potpuno je strano
privatizirati nešto što je dio zajedničke baštine, rada i znanja. Sve više im se u borbi protiv
ovakve politike WTO-a pridružuju i brojne ekološke organizacije, grupe za zaštitu ljudskih
prava i prava urođeničkih skupina, zapravo većina globalnoga civilnog sektora i sve veći dio
javnosti. Zbog tog pritiska može se naslutiti kako će doći i do određenog trenda
prebacivanja dijela profita na pokradene zajednice. Takav model prva je uvela korporacija
Merck u suradnji s nevladinom organizacijom INBio s Kostarike 1991. godine. Merck je
pristao uplatiti 1,135 milijuna dolara lokalnom programu za razvoj bioraznolikosti te za
patentno pravo na 10.000 biljnih ekstrakata. Kostarika je inače dom za oko 5-7 posto svih
svjetskih vrsta. Također su pristali odvajati i dio od zarade (pretpostavlja se 1-3 posto)
ukoliko se komercijalizira neki od sakupljenih ekstrakata. Projekt su vlada SAD-a i Svjetska
banka predstavili kao model za suradnju. Za mnoge je Kostarikin model prikriveno ili
ušminkano biopiratstvo, za druge primjer uspješnog upravljanja ili menadžmenta
bioraznolikošću (Ruiz-Marrero, 2003). Naravno, kritika ističe kako se radi o lažnom imidžu,
osuđujući škrtost Mercka koji je iste godine kada je Kostarici za iskorištavanje bogate
bioraznolikosti dao nešto više od milijun dolara, ostvario dobit od 8,6 milijardi dolara. BBC
je objavio krajem trećega mjeseca ove godine kako je San narod iz pustinje Kalahari uspio u
suradnji s drugim organizacijama za ljudska prava, prava urođenika i zaštitu prirode u svojoj
borbi naplatiti svoje znanje koje su ukrale korporacije Phytopharm i Pfizer. Naime, San
narod stoljećima koristi biljku hoodia kada idu u višednevni lov jer im žvakanje te biljke
suspreže glad. Phytopharm je u biljci hoodia izdvojio sastojak nazvan P57 koji je zaslužan za
učinak susprezanja gladi te uvidio ogromnu mogućnost za gladno zapadno tržište koje sve
više želi razne lijekove i preparate protiv debljine. Potom su najavili suradnju s korporacijom
Pfizer u poslu stvaranja lijeka protiv debljine koji bi im trebao donijeti 2 milijarde dolara
godišnje. Premda nije poznato koja suma će se izdvajati za San narod ukoliko dođe do
komercijalizacije hoodie, ove godine je potpisan svečani ugovor u kojem se garantira San
narodu da će dijeliti dio profita od eventualnoga budućeg lijeka premda su predstavnici
korporacija Phytopharma i Pfizera takvu mogućnost donedavno odbijali. Dapače, Richard
Dixey iz Phytopharma je izjavio za Financial Times: “Činimo sve što možemo da vratimo
97
profit nazad, ali to je zaista velik problem… pogotovo kada su ljudi koji su otkrili biljku
nestali”. Nakon potpisa ugovora ista osoba je izjavila: “Ovi Bušmani su divni ljudi i
oduševljen sam što su se organizirali” (ETC, 2002). Kada bi sve biotehnološke korporacije
pratile primjer Mercka svjetski genetski izvori mogli bi biti kupljeni za čitavih 20 milijuna
dolara (Anderson, 1999). Proizvodi korporacija koji se temelje na tradicionalnom znanju
vratili su lokalnim zajednicama manje od 0,0001 posto svoga profita (IDCR, 1994; Anderson,
1999 i Tokar, 2001). Primjera biopiratstva je na žalost sve više, pri čemu su neki zaista
apsurdni. Hoffman-LaRoche je tako patentirao enzim otporan na toplinu koji je pronašao u
gejziru u Yellowstone Nacionalnom parku. Korporacija Agracetus je 1994. godine dobila
patent na svu genetički modificiranu soju. Konkurentske korporacije su izrazile šokiranost,
među njima i Monsanto, osudivši mogućnost da samo jedna korporacija ima monopol na svu
genetički modificiranu soju. Iz Monsanta su čak izjavili da “dodijeljenoj invenciji nedostaje
inovacijski korak i da nije nikakva novina”. No, Monsanto je nakon nekog vremena preuzeo i
kupio cijeli Agracetus te analogno tome i patent na svu genetski modificiranu soju.
Monsantova tužba je povučena. Nisu u Monsantu ludi da tuže sami sebe. U međuvremenu je
Monsanto patentirao i cjelokupan genetski modificiran pamuk (Anderson, 1999: 71-72).
Kradu se i ljudi. John Moore je otišao u bolnicu u Seattleu na operaciju slezene. Njegov
doktor je našao važne stimulirajuće proteine u njegovoj krvi te ih bez Mooreovog znanja
patentirao i prodao jednoj korporaciji za 15 milijuna dolara, nakon čega je ona ostvarila
profit od 3 milijarde dolara na tom patentu. John Moore kao u kakvom kafkijanskom komadu
nije uspio uvjeriti sud da bi možda imao pravo vlasništva nad tkivima svoga tijela te da je
prevaren. John Moore je Patent #4,438,032. Američko ministarstvo trgovine je pokušalo
patentirati cjelokupnu DNA stanovnika Paname, Solomonskih otoka i Papue Nove Gvineje te
su odustali tek nakon prosvjeda iz cijelog svijeta. Baylor University je čak patentirao ženske
žlijezde dojki i praktički pretvorio žensko tijelo u tvornicu. Američka korporacija Biocyte drži
patente na sve krvne stanice iz pupčanih vrpci fetusa i novorođenih beba. Myriad
Pharmaceuticals drži patent na gen raka dojke i ima monopol na sve dijagnoze koje koriste
taj patentiran gen. Amgen je kupio od Rockefeller University nešto što bi trebao biti gen
debljine (HCZO, 2001; Dawkins, 1997 i Shiva, 2001). Zanimljivo je da kad dođe do prosvjeda
javnosti pri ovakvim pokušajima patentiranja života, onda se uzvraća kontraargumentom
kako je sebično ne dati znanosti i biznisu na uvid takvo bogatstvo s obzirom da je cilj pomoći
svijetu s novim lijekovima ili hranom. Tako je John Moore u američkom tisku proglašavan
“čovjekom koji se protivi progresu znanosti” (Tokar, 2001: 247). Pritom se rijetko spominju
cifre u milijardama dolara koje dotične korporacije, instituti i vladine agencije zarađuju tim
“dobrotvornim” radom.
98
Najviše je pak nevjerice pa i prosvjeda uzrokovala najava uvođenja tzv. “terminator
tehnologije” ili kako su ju same korporacije nazvale i patentirale kao “sistem zaštite
tehnologije” ili još poetičnije “kontrolom izražavanja gena biljaka” (Control of Plant Gene
Expression). Ideja je da biljka ima ugrađen gen koji samouništava sjeme biljke, čini ga
sterilnim, terminira ga pa se tako ne može sačuvati za sljedeću sezonu, što je praksa stara
12000 godina. Time će seljaci i farmeri biti prisiljeni svake godine kupovati novo sjeme te
tako postati ovisni o korporacijama. Ne treba ni spominjati da je ovaj pokušaj posebno
razbjesnio seljake i farmere u siromašnim zemljama gdje se 80 posto korištenoga sjemena
čuva za narednu sezonu (de la Perriere & Seuret, 2000). Sjetva za 1,4 milijarde ljudi na
svijetu ovisi o sačuvanom sjemenu od prethodne sezone. Protivljenje je najavljeno i tzv.
“izdajničkoj” (“traitor”) tehnologiji, gdje biljka može proizvesti vitalno sjeme, ali kao pomoću
kakvog prekidača može ugasiti (ili izdati) neke druge važne osobine biljke poput fertilnosti,
otpornosti prema suši ili imunološkog sustava na primjer. Tada se biljka “spašava” ili ponovo
uključuje kemikalijama od iste korporacije koja je to sjeme i prodala (Jošt, 2003). Monsanto i
Astra Zeneca su 1999. godine nakon brojnih prosvjeda, čak i od strane UN-a, javno obznanili
kako neće ući u komercijalizaciju “terminator tehnologije”. No, onda je 2001. godine patent
odobren i to od strane američkoga ministarstva poljoprivrede (USDA), a obje korporacije su
se udružile s onima koje se nisu odredile protiv korištenja “terminator tehnologije”, te tako
zapravo prekršile svoje obećanje. Monsanto je kupio Delta & Pine Land korporaciju,
prvotnog vlasnika patenta, a Astra Zeneca se udružila s Novartisom u biotehnološkog diva
Syngentu. Melvin J. Oliver, molekularni biolog u USDA izjavio je kako je njegov “glavni
interes zaštita američke tehnologije. Naša misija je zaštititi poljoprivredu SAD-a i učiniti je
konkurentnom u odnosu na stranu konkurenciju”. Glasnogovornik USDA Willard Phelps
istaknuo je kako je terminator “tehnologija dizajnirana da poveća vrijednost sjemena u
vlasništvu američkih sjemenarskih korporacija i da otvori nova tržišta u zemljama drugoga i
trećega svijeta”. Najveća je ironija pokušaj da se “terminator tehnologija” predstavi kao
ekološki održivo rješenje, budući da će GM sjeme tako sterilno postati neopasno za
kontaminaciju okoliša. Harry Collins potpredsjednik za tehnološki transfer Delta & Pine
Land korporacije zaključio je cijelu raspravu izjavom kako je “stoljećima stara praksa
čuvanja sjemena zaista veliki nedostatak za farmere Trećega svijeta koji tako nenamjerno
postaju zatvoreni u zastarjelim sortama jer idu linijom manjeg otpora, a ne sade nove,
produktivnije sorte”.[37] Inače, već i sada postoji svojevrsna kontrola farmera i seljaka,
barem u SAD-u. Kada poljoprivrednik u SAD-u ili Kanadi kupuje modificiranu RoundUp
Ready soju od Monsanta, od iste korporacije dobije ugovor na potpise. U ugovoru se
obavezuje da će sijati sjeme samo jednu sezonu te da će koristiti herbicide isključivo
99
Monsantove proizvodnje i vlasništva. Također nema garancije rezultata. Monsanto ima
pravo tri godine nadgledati polja farmera i za to koristi nenajavljene posjete privatnih
detektiva koje unajmljuje, a otvorio je i telefonsku liniju na koju susjedi mogu tužiti jedni
druge ukoliko sumnjaju da se ilegalno sije GM sjeme od Monsanta. Monsanto je do sada
tužio preko 2000 poljoprivrednika u kojima ih optužuje da su koristili Monsantovu RR soju
bez autorizacije (Cevallos, 2003), pri čemu se od njih potražuje ukupno oko 400.000 dolara.
Najveći broj poljoprivrednika je izgubio parnice uz obavezu nadoknade financijske štete
Monsantu, premda su tvrdili kako nikad nisu sijali Monsantovu soju, već je ona prešla
(vjetrom, kukcima…) na njihovo polje. Najpoznatiji slučaj je onaj Percy Schmaisera, farmera
iz Kanade kojeg je Monsanto tužio za krađu sjemena te mu je u sudskom procesu naloženo
isplatiti zbog krađe 19.000 dolara, te 153.000 dolara zbog sudskih troškova. Vrhovni sud je
prihvatio žalbu Schmeisera u svibnju 2003. godine, ali je na kraju sudskom presudom bio
prisiljen isplatiti Monsanto. Schmeiser je cijelo vrijeme negirao optužbe za krađu jer je
njegova obitelj tradicionalno poznata u kraju po sijanju vlastitog sjemena uljane repice.
Zbog spomenutih slučajeva i mnogih drugih, biotehnološke se korporacije sve češće smatra
pohlepnim monopolistima kojima je jedini cilj profit. Stoga, brojne korporacije pored
odvajanja dijela profita, što smo već spomenuli, kao taktiku udobrovoljavanja javnosti
počinju koristiti i davanje dijela svojih patenata besplatno na korištenje siromašnim
zemljama. Korporacija Pharmacija, jedno vrijeme vlasnik Monsanta, krajem siječnja 2003.
godine objavila je kako će testirati program u kojem će pokušati dati afričkim zemljama dio
svojih patenata na lijekove. U ožujku iste godine Monsanto, DuPont, Syngenta i
DowAgroSciences su odlučili besplatno pokloniti afričkim znanstvenicima patentna prava,
razne vrste sjemena, laboratorijsko znanje i drugu pomoć kako bi potaknuli veću produkciju
hrane na tom kontinentu. Protivnici biotehnologije i GM hrane zaključili su kako je to
priprema terena za osvajanje novih tržišta. Razlog tomu je i uz zaštitu WTO-a uporno
odbijanje biotehnoloških korporacija da oslobode patente na lijekove za liječenje oboljelih od
AIDS-a, malarije, kolere, tuberkuloze i drugih zaraznih bolesti koje godišnje uzmu milijune i
milijune života u siromašnim zemljama.
Kontrola nad proizvodnjom hrane i lijekova i dalje će rasti. Neke tehnologije koje su
trenutno u fazi eksperimentiranja mnogima izgledaju kao orwelovska vizija prebačena na
područje poljoprivrede. Tako u Andaluziji, Španjolska, satelitima se nadgleda proizvodnja
subvencioniranih poljoprivrednika kako oni ne bi varali na proizvodnji. U Argentini
satelitskim snimkama nadgleda se prodaja neautoriziranog sjemena (farmer smije skupljati
vlastito sjeme, ali ga ne smije prodavati), a također se razvija i sistem “virtualnih ograda”
100
kojima se također iz satelita nadgleda kretanje goveda i ostalog blaga koje ima čipove u
ušima pomoću kojih se prati njihovo kretanje, te se može i usmjeravati. Sistem je
konstruiran tako da može raditi neovisno o ljudskoj intervenciji. Sve su češća i ulaganja u
tzv. “biofarme” gdje farmaceutske korporacije obećavaju uzgojiti GM usjeve s proteinima
koji će onda moći služiti umjesto cjepiva protiv dijareje ili drugih bolesti, a najavljuje se i
slična mogućnost borbe protiv AIDS-a. Biotehnološki sektor često kritizira svoje protivnike
kako nemaju dokaza o štetnosti GM hrane po zdravlje ljudi, te kako su zapravo panikom i
strahom ljude zaplašili “apokaliptičnim primjerima” kako je zaključio predsjednik Hrvatske
udruge genetičkih inžinjera Srećko Jelinić u intervjuu časopisu Fokus (17.10.2003).
Glasnogovornik korporacije Syngenta je istaknuo kako su potrošači u Europi “zbunjeni” te
kako “pate od pretjerane izloženosti informacijama” (Mathiason, 2003). Protivnici GMO-a
često navode primjer japanske korporacije Showa Denko koja je 1989. godine proizvela i
pustila na tržište novi GM tip L-triptofan, inače uobičajeni dijetetski dodatak. Od korištenja
te nove verzije umrlo je 37 ljudi, a 5000 je imalo ozbiljne zdravstvene probleme i bolesti. Do
danas je korporacija Showa Denko isplatila 2 milijarde dolara odštete. Također kritičari
ističu kako je još prerano da se posljedice vide te optužuju GM hranu za sve veću sklonost
alergijama i trovanje hranom. Također se poučeni eksperimentima na životinjama ističe
opasnost za pojedine organe. Centar za kontrolu bolesti SAD-a istaknuo je kako je hrana
odgovorna za dvostruko više bolesti u odnosu na svega nekoliko godina prije (GM hrana
došla je na tržište 1996. godine) pri čemu se ističe kako se za 80 posto tih bolesti ne može
identificirati točan uzrok (Smith, 2005). Kako bilo, u ovom trenutku GM hrana predstavlja
veću opasnost zbog kontrole proizvodnje hrane i zagađivanja okoliša, dok zdravstveni dokazi
o njenoj štetnosti još nisu dovoljno istraženi, premda to naravno ne znači da trebamo
zanemariti princip predostrožnosti. Monopol nad proizvodnjom hrane, zagađivanje okoliša i
smanjivanje bioraznolikosti i više su nego dovoljni razlozi da se uvede moratorij za primjenu
GMO-a na otvorenom.
101
KONTROLA POLITIKE I NADLEŽNIH INSTITUCIJA
Znanost i znanstvene institucije postaju sve više ovisne o novcu poslovnoga sektora i samim
time gube temelj svojeg postojanja – neovisnost. Najbolji pokazatelj toga je istraživanje
objavljeno u časopisu New England Journal of Medicine u siječnju 1988. godine. Naime,
nakon što je Nacionalni institut za srce, pluća i krv objavio upozorenje kako određeni lijek
kojim se tretira visoki krvni tlak i srčane bolesti povećava u pacijenta mogućnost smrti od
srčanog udara, istražio se stav doktora s obzirom na njihovu financijsku povezanost s
korporacijama koje proizvode konkretne lijekove. U istraživanju je proučavano 70 članaka
izašlih u brojnim stručnim časopisima i rezultati su bili porazni po neovisnost znanosti. 96
posto znanstvenika koji su pisali u korist dotičnog lijeka imali su financijske veze s
proizvođačima istog lijeka, a 100 posto znanstvenika koji su pisali afirmativno o lijeku, imali
su vezu s najmanje jednom korporacijom iz farmaceutskoga sektora. Kritički komentar
nakon ovog istraživanja isticao je da “ukoliko želimo razumjeti ‘objektivnost’ u znanosti…
ovih dana, počinje vrijedi isto kao i u politici: slijediti trag novca” (Anderson, 1999: 94). To
se podudara s podacima istraživanja objavljenih u časopisu Times Higher Education
Supplement (08. 09. 2000.) koji ističu kako je trećina anketiranih znanstvenika potvrdila da
je od njih zatraženo promijeniti rezultate svojih istraživanja u interesu naručitelja. U Velikoj
Britaniji korporacije pokrivaju 80-90 posto financijskih troškova vrhunskih istraživačkih
sveučilišta (Jošt, 2003, 29). The Journal of the American Medical Association objavio je
pregled 106 znanstvenih radova u kojima se osporava povezanost između pasivnog pušenja i
raka pluća te se u pregledu zaključuje “kako je jedini faktor povezan sa zaključkom da
pasivno pušenje nije opasno onaj koji se tiče autorove povezanosti s industrijom cigareta.”
Sve su češće zloupotrebe i znanstvenih časopisa u te svrhe. U jednom od najpoznatijih
znanstvenih časopisa na svijetu, Science, u kolovozu 1998. godine izašao je urednički
komentar Davida McCarrona u kojem on osporava vezu između pretjerane konzumacije
solima bogatom hranom i povećanoga krvnog pritiska. Nigdje u časopisu Science, niti u
uvodniku nije pisalo kako je David McCarron plaćeni savjetnik Instituta za sol osnovanog od
kompanija koje proizvode sol. Također, u New England Journal of Medicine Jerry H. Berke je
napao u recenziji Barbaru Steingraber zbog njene tvrdnje kako je rak puno više socijalnoekološka bolest, nego li bolest nečijega životnog stila. O uzrocima oboljenja od raka rasprave
zapravo još uvijek traju, tako da i svaki pomak u tom smjeru treba pozdraviti, ali također u
časopisu nigdje nije pisalo kako je stanoviti Jerry H. Berke upravo direktor za medicinu i
toksikologiju W. R. Grace & Co. korporacije, jedne od najvećih kemijskih korporacija koju se
102
upravo često optužuje za brojne devastirajuće ekološke i zdravstvene posljedice (Kneen,
1999: 85). Slično je i s kontrolom znanstvenih institucija. Konkretno iskustvo koje proizlazi
iz ovih podataka, imao je dr. Arpad Pusztai koji je 1998. godine dobio otkaz s Rowett
Research Institute nakon što je objavio rezultate vlastitih dugogodišnjih istraživanja o GM
krumpiru. Nakon što je objavio svoje rezultate pokusa na laboratorijskim miševima gdje je
istaknuo kako konzumacijom GM krumpira dolazi do slabljenja imunoga sustava te kako ga
on nikada ne bi jeo. Bez obzira što je ravnatelj instituta u izjavi za tisak prvotno dao
priznanje znanstveniku instituta kojim ravna, dva dana nakon toga izjavljuje žaljenje zbog
danih “pogrešnih informacija” te suspendira dr. Pusztaija. Narednih dva dana nakon
“žaljenja” koje je dolazilo s vrha instituta, korporacija Monsanto započinje s javnom
diskreditacijom dr. Pusztaija, a vrlo brzo ravnatelj instituta, prof. Philip James biva
unaprijeđen u pročelnika vladine agencije Food Standard Agency. Purdue University se
smatra jednim od najboljih poljoprivrednih znanstvenih centara, no upravo su s tog
univerziteta slane izjave pojedinih znanstvenika kako je zbog “etičke neprihvatljivosti”
odbijanje UN-ove Organizacije za hranu i poljoprivredu (FAO) da prihvati “terminator”
tehnologiju, “politička odluka koja nije temeljena niti na znanosti niti na ekološkim
beneficijima koje bi takva tehnologija donijela”.[38] U ugovoru korporacije Monsanto i
Cornell University o istraživanju rezultata kvalitete mlijeka dobivenog uz pomoć
rekombinantnoga hormona rasta (rBGH mlijeko) stoji stavka koja doslovno nalaže da će
kontrolor, u ovom slučaju Cornell University, dobiti sve kompilirane podatke od “sponzora”,
čiji opseg i količinu “sponzor” određuje (Kneen, 1999: 76). Jedan od najvećih skandala je
zasigurno posljedica puštanja u javnost rezultata istraživanja o zagađenju GM sjemenom
najveće zbirke autohtonih vrsta kukuruza u Meksiku. Američki znanstvenici David Quist i
Ignacio Chapelo sa Sveučilišta Berkeley objavili su vijest o rezultatima svojih istraživanja u
uglednom časopisu Nature 2001. godine. No, već u idućem broju nakon pritiska brojnih
drugih znanstvenika i instituta te negiranja zagađenja u genetskom centru autohtonih vrsti
kukuruza u Meksiku, uredništvo časopisa Nature iznosi stav kako “…u izvješću izneseni
dokazi nisu dostatni za objavljivanje takvog članka”, uz napomenu kako priča osim tehničke
ima i političku pozadinu (Jošt, 2003: 110). Najviše prosvjeda i pisama (oko 60) protiv Quista i
Chapele došlo je Internetom preko Bivings grupacije kojom se Monsanto služi u svojim
propagandnim akcijama. Istodobno i međunarodna znanstvena institucija koja se brine za
zbirku autohtonih vrsta kukuruza (CIMMYT) demantira kako u banci gena za koju se oni
brinu ima GM zagađenja te naglašavaju kako je potrebna znanstvena jasnoća da bi se
potvrdili rezultati koji dokazuju kontaminaciju jednog od najvrjednijih područja na Zemlji što
se tiče bioraznolikosti i čuvanja autohtonih vrsta. Ipak, Institut za ekologiju koji je dio
103
Ministarstva okoliša u Meksiku daje potvrdu o zagađenju GM sjemenom. Time su se javile i
optužbe da je CIMMYT također pod kontrolom i u službi biotehnološkoga sektora, premda
mu je briga brinuti za očuvanje autohtonih vrsta i bioraznolikost. CIMMYT je dio
Consultative Group on International Agricultural Research (CGIAR) mreže javnih i privatnih
institucija koje kroz 16 poljoprivrednih istraživačkih centara širom svijeta imaju zadatak
očuvati biorazličitost, surađivati s farmerima i pomoći u borbi protiv siromaštva. Kritičari su
isticali kako ponašanje CIMMYT-a, odnosno CGIAR-a ne treba čuditi budući da je direktor
CGIAR-a Ian Johnson istovremeno i zamjenik direktora Svjetske banke te je uz najavu novih
članica CGIAR-a ne trepnuvši nabrojao Maleziju, Maroko, Izrael i fondaciju najveće
korporacije u području GM agro biznisa na svijetu Syngenta Foundation. Izvršni direktor
Novartis fondacije sjedi u upravnom vijeću direktora CIMMYT-ija. Godinu poslije, meksička
vlada je potvrdila zagađenje, istaknuvši kako su na 95 posto ispitanih područja u južnim
regijama Oaxaca i Puebla pronađeni tragovi GM sjemena. To, sada i državno, službeno
priznanje pratilo je prosvjedno pismo časopisu Nature stotinu biologa, pa je Philip Campbell,
urednik Nature časopisa istaknuo: “Rezultati Chapele se trebaju još uvijek potvrditi. Ukoliko
ih meksička vlada može potvrditi, neka tako bude” (Clover, 2002). Dvije godine poslije,
meksička vlada i znanstvena javnost priznaju kontaminaciju GM sjemenom u čak devet
država u Meksiku (ETC Group, 2003). Mogli bismo unedogled nabrajati i brojne druge
primjere sukoba interesa širom svijeta u kojima bi bivši dužnosnici vladinih ministarstava,
nadležnih državnih tijela i općenito politički funkcioneri prelazili na direktorske, upravljačke
ili savjetničke položaje u biotehnološke korporacije koje su prije trebali nadgledati,
usmjeravati i kontrolirati (Anderson, 1999; Kneen, 1999 i HCZO, 2001). Taj fenomen naziva
se “revolving door” ili “vrata koja se okreću” budući da možemo svjedočiti činjenici izmjene
pozicija između ljudi u vladinim tijelima i političkom vrhu, predsjednika, direktora i
visokopozicioniranih ljudi korporacija, onih koji sjede u nadzornim odborima, zaposlenika
globalnih financijskih i političkih institucija, medijskih moćnika i drugih najutjecajnijih osoba
u svijetu medija te znanstvenika. Svi se ovi akteri nalaze unutar “vrata koja se okreću” i
stalno se uglavnom jedni te isti ljudi vrte kroz njih mijenjajući svoje položaje, ali osnovne
pozicije moći ostaju netaknute (Bader 1998: 84-85, 118-119, 200-201).
Tako direktor za odnose s javnošću Monsanta tvrdi kako nije na Monsantu “da jamči
sigurnost hrane. Naš interes je prodati što je moguće više. Zadatak Administracije za hranu i
lijekove (FDA) je da brine o njenoj sigurnosti”.[39] No, upravo je ta korporacija najviše pod
optužbama za prikriven utjecaj na administraciju i politiku. Margaret Miller je radila kao
kontrolorka u kemijskom laboratoriju Monsanta da bi upravo ona nakon dolaska na važnu
funkciju u FDA donijela u prosincu 1989. godine propis kojim dopuštenu količinu antibiotika
104
u mlijeku povećava za 100 puta (Smith, 2005). Godinu poslije FDA objavljuje u časopisu
Science rezultate znanstvenih istraživanja o kvaliteti rBGH mlijeka u kojem se zaključuje
kako rBGH mlijeko nije opasno te se može slobodno pustiti u prodaju. Kasnije se utvrdilo
kako su objavljeni rezultati odnosili se na samo prvih devedeset dana, dok su rezultati
drugih devedeset dana proglašeni poslovnom tajnom te time nedostupni za javnost. U
Kanadi su rezultati iz drugih devedeset dana nestali iz dosjea o rBGH mlijeku te time samo
povećali sumnju na cijeli slučaj, pri čemu se isticalo kako se prikrivaju podaci o štetnosti
rBGH-a mlijeka i za krave, pa posredno i za ljude. Michael Tylor, predstavnik komisije za
politiku FDA-e pisao je pravila FDA-e za etiketiranje rBGH mlijeka. Ta pravila objavljena
početkom 1994. godine praktički su zabranila i proizvođačima i prodavačima pravljenje
ikakve razlike između mlijeka dobivenog bez ili s rBGH-om. Michael Tylor je prije obavljao
odvjetničke poslove za korporaciju Monsanto punih sedam godina, gdje je između ostalog
pripremao kampanju Monsanta za proizvodnju i prodaju rBGH mlijeka bez deklariranja kao
drugačijeg od običnog mlijeka (Smith, 2005). Predstavniku Monsanta je prilično lako skinuti
odgovornost sa svoje korporacije i prebaciti odgovornost za sigurnost hrane na FDA, kada
FDA niti nema uvjeta za potpunu kontrolu hrane koja dolazi na tržište. Doslovno, FDA nema
pravo prisiliti korporacije da joj dostave sve podatke koja zahtijeva. The Center for Science
in the Public Interest proveo je istraživanje izdavanja dozvola za hranu koje je izdala FDA
kroz proteklih sedam godina i pronašli su najmanje 14 slučajeva u kojima se nije poštivala
procedura za dozvolu ulaska novih GM sorti na tržište. U tri slučaja nakon što je FDA
zahtijevala dodatne podatke ili informacije o pojedinim GM sortama, iz korporacija je
jednostavno odgovoreno kako je to nepotrebno (Abboud, 2003). Ne samo to, organizacija
Alliance for Bio-Integrity na svojim Internet stranicama izložila je 24 interne kopije iz FDA u
kojima se ističu neke opasnosti od GM hrane i to od samih znanstvenika i stručnih
uposlenika te državne agencije. Kopije su morale biti objavljene nakon tužbe koju je protiv
FDA podnijela gore spomenuta organizacija.[40]
Upravo zbog zabrane uvoza proizvoda dobivenih od goveda stimuliranih rBGH-om u zemlje
EU-a, SAD je tužio EU sudu WTO-a pod optužbom da se time krši pravo na slobodne
trgovinu SAD-a. Sud WTO-a donio je odluku kojom smatra kako EU krši pravila WTO-a o
slobodnoj trgovini te je SAD-u dozvoljeno kazniti EU dodatnim carinjenjem njenih proizvoda
u iznosu od 116,8 milijuna dolara. Upravo je WTO na udaru kritike kao globalno tijelo koje je
također pod kontrolom globalnih korporacija pa samim time i biotehnoloških.
Čak i šire, brojne grupe i organizacije civilnoga sektora optužuju i sam mehanizam za
rješavanje sporova pri WTO-a kao inherentno protivan radničkim pravima, zaštiti prirode i
105
zdravlja ljudi. Cjelokupnoj javnosti poznata je tužba koju su 2003. godine sudu WTO-a
podnijele SAD zbog ustrajnosti Europske Unije na odluci da se GM hrana etikira kao takva.
Osoba koja bi uvelike mogla utjecati na “paneliste” koji će ući u sud WTO nadležan za ovaj
slučaj kao i na selekciju vanjskih znanstvenika kao savjetnike za pitanja GMO-a jest Rufus
Yerxa, najviši službenik za pravna pitanja u WTO-u. Gospodin Yerxa je prije nego je zaposlen
u WTO-u radio kao međunarodni savjetnik korporacije Monsanto (Howse, 2003). Globalne
korporacije optužuju da su pripremale, napisale i cijelo vrijeme imale kontrolu i nad
pisanjem TRIPs ugovora WTO-a, kako smo vidjeli, jednim od najspornijih točaka u WTO-u.
Naime, predložak ugovora kasnije prihvaćenog pisali su predstavnici korporacija Monsanta,
DuPonta, Mercka, Pfizera, General Electrica, Johnson & Johnsona, General Motorsa, IBM-a i
drugih, djelujući kroz udruženja biznis grupacija (Shiva, 1998). Kako je poslije izjavio
tadašnji generalni direktor korporacije Pfizer, Edmund Pratt: “Naša zajednička snaga
omogućila nam je stvaranje mreže globalne vlade privatnoga sektora koji je postavio temelje
onoga što će postati TRIPs” (FoEI i CEO, 2003: 14). Također na WTO i pravila globalne
trgovine velik utjecaj imaju korporativne lobističke grupe, kako one transatlantske –
Tranatlantic Business Dialogue (TABD), tako i međunarodne – International Chamber of
Commerce (ICC) i regionalne – European Roundtable of Industrialists (ERT) i Business
Roundtable (BRT) iz SAD-a. Najjače korporacije svijeta su članice ovih lobističkih skupina
koje su rado viđeni prijatelji WTO-a.
Gotovo je nevjerojatno da Međunarodna gospodarska komora (ICC) uopće ne krije svoj
utjecaj na WTO – kako kaže politički menadžer ICC-a, Stefano Bertasi, utjecaj na procese
unutar WTO odvijaju se na dva načina: “Kroz međunarodne organizacije (npr. ICC) te kroz
nacionalne komitete ICC-a na vlade članice WTO i njihova predstavništva u toj
organizaciji.[41] TRIPS ograničava mnogim zemljama “Trećega svijeta” razvijanje vlastitih
lokalnih farmaceutskih proizvoda, sprečavajući tako jeftine lijekove ili hranu za siromašne
slojeve stanovništva. Trenutno smo svjedoci “znanstvenoga apartheida”, odnosno već
spomenutoga biopiratstva jer postojeći ugovori omogućuju korporacijama krađu
patentiranjem životinjske i biljne vrste pa čak i ljudskoga gena ili stanice. Malezija koja
priznaje TRIPS ima 760 posto veće cijene lijekova od Indije koja ne priznaje taj sporazum.
Apsurdnost današnje globalne ekonomije i pravila koja vladaju u njoj ogledaju se u činjenici
da se za korištenje usjeva koje je lokalno stanovništvo uzgajalo od davnina, naplaćuje licenca
tom istom lokalnom stanovništvu jer korporacija posjeduje patent za nešto što uopće nije
stvorila. Uostalom, kako je objasnio Ralph Hardy iz DuPonta: “Konkurentska pozicija
industrije SAD-a u biotehnologiji biti će poboljšana ukoliko će postojati međunarodne
106
konvencije koje bi osiguravale veću uniformnost u prihvaćanju patentiranja i vlasničkih
prava.” Zanimljivo je kako u pokušajima da pojača utjecaj ugovora koji trgovinski regulira
patentna prava unutar WTO-a (TRIPs ugovori), korporacije kao jedan od glavnih razloga
navode financijski gubitak zbog ilegalnog korištenja patentiranih proizvoda u zemljama
trećega svijeta. No, kada bi Zapad i korporacije iz bogatih zemalja platile za svo
tradicionalno znanje korištenja raznih biljaka, kada bi zaista priznali pravo stvarnim
inovatorima po pravilima TRIPs ugovora, bili bi po izvještaju organizacije Christian Aid-a
dužni plaćati tim plemenima, urođeničkim skupinama i narodima 4,5 milijardi dolara
godišnje. Ovako su uzele to znanje besplatno, odnosno ukrale su ga i sada tu krađu još i
naplaćuju (Anderson, 1999). Nije samo zdravlje ljudi u zemljama u razvoju u opasnosti. U
rujnu 2003. godine WTO je donio novi sporazum o TRIPs ugovoru i pristupu lijekovima za
najsiromašnije zemlje unutar toga ugovora. Naime, mnoge zemlje (Indija, Brazil, Južna
Afrika…) koje pogađaju te bolesti, a imale su kapaciteta za proizvodnju vlastitih varijanti
patentiranih lijekova, to su i učinile, nakon čega bi im bilo prijećeno tužbom ili bi bile tužene
od korporacija ili vlade SAD-a za nepoštivanje prava na patente. Uglavnom su te tužbe
povlačene nakon prosvjeda brojnih udruga i javnosti te zgražanja zbog korporativnoga
protivljenja spašavanju ljudskih života. Na primjer, od polovice ’90-ih kad je Brazil počeo s
proizvodnjom vlastitih lijekova smrtnost zbog AIDS-a je prepolovljena, a hospitalizacija zbog
infekcije je smanjena za 80 posto. Osnovni problem mnogih ugovora poput TRIPs-a je
njihova nejasnoća, odnosno mogućnost interpretacije ugovora kako kojoj strani odgovora.
Tako je, naime i s ovim novim dodatkom TRIPs ugovora. Dio civilnoga sektora slavio je novu
mogućnost koja se spominje u ugovoru, a to je sloboda da zemlje koje mogu proizvesti
generičke lijekove za najsmrotnosnije zarazne bolesti to i učine, bez opasnosti da će biti
tužene. Također, nije prošla niti namjera SAD-a, Japana, EU-a i članova sekretarijata WTO-a
da ograniči broj bolesti za koje se mogu proizvoditi generičke varijante lijekova te da se
mogućnost proizvodnje generičkih lijekova dozvoli tek uz zadovoljavanje visokih standarda
za proglašenje epidemije ili kriznih stanja (Love, 2003) Generalni direktor WTO-a Supachai
Panitchpakdi je istaknuo kako se radi o historijskom ugovoru za WTO, a kanadski ministar
za trgovinu Pierre Pettigrew je naveo novi ugovor kao dokaz da WTO “može riješiti
trgovinske izazove, isto kao i humanitarne” (Goar, 2003). No, premda se u ugovoru ističe
kako TRIPs ugovor ne smije spriječiti članice zemlje WTO-a da zaštite zdravlje svojih
stanovnika i stanovnica, istovremeno se ističe kako se proizvodnja generičkih lijekova smije
koristiti samo za domaću upotrebu. To zapravo znači kako najpogođenije zemlje u Africi koje
nemaju mogućnost za vlastitu proizvodnju neće smjeti niti uvesti nekoliko desetina puta
jeftinije generičke varijante od, na primjer, Indije ili Brazila. Nadalje se tvrdi kako za
107
najsiromašnije zemlje zaštita patenata ne vrijedi do 2016. godine, ali da će o uvozu za svaku
zemlju posebno odlučivati sekretarijat WTO-a. Zbog svega toga je Elen t’ Hoen iz Liječnika
bez granica, zaključila kako i ovaj novi ugovor daje malo prostora za siromašne pacijente te
da će globalna pravila na patente i dalje određivati cijenu lijekova, a 22 najsiromašnije
zemlje predvođene Kenijom izrazile su svoju sumnju u funkcioniranje novoga sporazuma u
korist potreba najugroženjih.
108
KONTROLA PROSTORA I IZBORA
Kako smo spomenuli, samo korporacija Monsanto odgovorna je za preko 90 posto GM
usjeva. Od toga je 99 posto usjeva podijeljeno na svega četiri zemlje: SAD 68 posto,
Argentina 22 posto, Kanada 6 posto i Kina 3 posto. Unutar SAD-a prema podacima USDA
GM soja zauzima 75 posto, GM kukuruz 34 posto te pamuk 71 posto od ukupne zasijane
površine tih kultura. U zadnje vrijeme i Brazil bilježi značajniji porast površina zasijanih GM
sjemenom. Svega četiri kulture koriste se u komercijalnoj GM proizvodnji, a to su: soja 63
posto, kukuruz 19 posto, pamuk 13 posto i uljana repica 5 posto (ISAAA, 2003). GM
sjemenom zasijano je 58 milijuna hektara u svijetu, što odgovara 2,5 veličine Velike Britanije
(ActionAid, 2003). Računajući od 1996. godine to je porast za preko 30 puta i mnogi u tome
vide dokaz nezaustavljivosti širenja GM usjeva i hrane na svjetska polja i tržišta. Od početka
proizvodnje pa prodaje GM hrane mogli smo svjedočiti vrlo preciznim i konkretnim
reklamama o prvenstvu takve hrane u odnosu na onu uzgojenu konvencionalnim metodama,
pa i na hranu organske proizvodnje. Tu su se nizale prednosti poput povećanih usjeva,
smanjenja korištenja kemijske zaštite usjeva, veće zarade za poljoprivrednike te manje
cijene krajnjeg proizvoda za potrošače, pa su se čak obećavale i veća zdravstvena vrijednost
GM hrane te povećana bioraznolikost uslijed proizvodnje. Tako su Monsantove reklame
isticale “veću zaradu i povećani urod” nekih svojih GM usjeva, “jer ti usjevi su vođeni
progresom” ili je pak najavljivan “nevjerojatan urod”. Tako ISAAA (2002.) navodi brojne
uspjehe GM usjeva: smanjenje korištenja pesticida pri uzgoju GM pamuka u Kini, smanjenje
prisutnosti insekticida u vodi koja otječe iz polja u SAD-u, u Kanadi pri uzgoju uljane repice
smanjivanje obrađivanja tla čime se tlo čuva, povećan prinos kukuruza u SAD-u, smanjena
upotreba herbicida u SAD-u te samim time financijska ušteda od 216 milijuna dolara
godišnje, smanjenje trovanja pesticidima zbog nekorištenja istih pri uzgoju GM pamuka u
Južnoj Africi te povećana bioraznolikost u istoj zemlji, a navode se i brojni drugi primjeri.
S druge strane, sve su jači glasovi kako je situacija prilično obrnuta. Pri tome je važno
primijetiti kontradiktornost dobivenih rezultata što zasigurno može potaknuti zbunjenost
kod većine promatrača. Rezultati s University of Nebraska te nekih nezavisnih istraživačkih
centara, ali i onih koji su zapravo olakšali i podržali uvođenje GM proizvoda, poput
državnoga Ekonomskoga istraživačkog servisa pri USDA-i, prilično pobijaju tezu o
isplativosti GM hrane za poljoprivrednike, potrošače te prirodu. Podaci se donekle razlikuju
ovisno o godini i regiji, ali ukupni zaključci nisu povoljni po biotehnološke korporacije. GM
109
soja i kukuruz daju manji profit s obzirom na veću cijenu sjemena i manju cijenu proizvoda
koji sadrži GM sastojke. Obećanje o povećanim usjevima za soju, kukuruz i uljanu repicu
također nisu realizirana, osim donekle u slučaju jedne varijante GM kukuruza, ali povećani
troškovi proizvodnje ne pokrivaju to minimalno povećanje. Glavni GM usjev, Roundup Ready
soja daje prinose manje od 6-11 posto nego ne-GM varijacije. Urod uljane repice smanjen je
za 7,5 posto u odnosu na konvencionalni uzgoj. U USDA su zaključili u svom izvještaju iz
2001. godine kako “biotehnologija najvjerojatnije neće osigurati najveći urod”. Također, niti
obećanje o smanjenom korištenju herbicida i pesticida nije se ispunilo. Podaci USDA
pokazuju kako se povećalo korištenje herbicida u slučaju soje, kako se tretiranje herbicidima
GM kukuruza povećalo za 30 posto u odnosu na onaj ne-GM, a uljane repice za 20 posto.
Slični su rezultati i za povećano korištenje pesticida, osim u slučaju pamuka, no i tu se u
izvještaju izražava strah od javljanja otpornosti kod insekata na korištene pesticide u
budućnosti. Tvrdnje o povećanoj zaradi se također osporavaju, pogotovo što se za GM
proizvode dobiva sve manje novaca u odnosu na one koji to nisu, da o organskim
proizvodima i ne govorimo. Također je uočena pojava tzv. superkorova otpornih na herbicide
pa je korporacija Monsanto angažirala čak i studente da u pojedinim poljima čiste polje od
korova, što je prilično čudno za visokotehnološki i sofisticirani imidž onih koji su “vođeni
progresom”. Također, kontaminacija neGM polja i usjeva dovela je mnoge poljoprivrednike
do propasti, premda se najavljivalo obogaćivanje bioraznolikosti. Spominju se kontaminacije
GM polenom na udaljenosti čak i od 800 metara. U SAD-u je sve teže dobiti organski
certifikat za proizvode, a većina kanadskih farmera je potpuno odustala od daljnje
proizvodnje uljane repice, budući da ne mogu garantirati da nije zagađena GM uljanom
repicom koju ne mogu prodati EU, svom tradicionalnom tržištu. U kanadskoj provinciji
Saskatchewan praktički više ne postoji organska uljana repica, po čemu je taj kraj bio
tradicionalno poznat. Time je doslovno onemogućeno pravo na izbor tim farmerima budući
da je kontaminiran prostor koji ih okružuje.[42] U jednoj drugoj studiji The Adoption of
Bioengineered Crops (2002) koju je načinila USDA ističe se: “Vjerojatno najveće pitanje koje
se nameće nakon ovih rezultata jest, kako objasniti veliko prihvaćanje GM usjeva, kada su
financijski rezultati s farmi polovični ili čak negativni”. Kritičarima GM usjeva i hrane te
korporacija koje ih promoviraju i šire, ovo je samo potvrda njihovih stavova kako
“korporacijske strategije i proizvodi mogu dovesti do različitosti roba; oni ne mogu obogatiti
prirodnu raznolikost” (Shiva, 2000: 114). Dr. Robert H. Curtis, američki stručnjak za GMO
koji je 2002. godine boravio u Hrvatskoj kako bi uvjerio domaću javnost u korisnost takve
hrane, istaknuo je na pitanje novinara kako “je netočno tvrditi da genetski usjevi mogu
zagaditi okoliš, jer je i to riješeno. EPA je primjerice, 2000. godine uvela obvezu da
110
proizvođači genetskog kukuruza moraju posaditi i tzv. tampon zonu nemodificiranog
kukuruza i to na površini 20 posto od ukupne površine zemljišta pod genetski modificiranim
sjemenom” (Večernji list, 13. 07. 2002). Dilema o tome jesu li i koliko su GM usjevi opasni za
ostatak okoliša ukoliko dođe do “bijega” sjemena uz pomoć insekata, vjetra ili nečega
trećeg, mogla bi biti riješena nakon studije britanske vlade objavljenje u listopadu ove
godine koja pobija tezu dr. Curtisa. Radi se o najdužem i najopsežnijem istraživanju takve
vrste ikad i igdje provedenom u svijetu. Istraživanje je naručeno od britanske vlade pod
nazivom Farm-Scale Evaluations (FSE) i trebalo je prvo poslužiti kao dokaz nepovjerljivoj
britanskoj javnosti o neškodljivosti GM usjeva za okoliš. Naime, britanska javnost je izrazito
nesklona GM usjevima i proizvodima, pri čemu u istraživanjima 84 posto ispitanika smatra
kako će GM usjevi naštetiti okolišu, 86 posto izražava neslaganje s idejom da jedu GM
hranu, dok ih 93 posto smatra kako je GM tehnologija više vođena željom za profitom nego
brigom za interese ljudi.[43] No, trogodišnja istraživanja na preko 200 pokusnih polja širom
Britanije donijela su rezultate koje je jedan od znanstvenika opisao kao “neočekivano
dramatične”. Na pokusnim poljima ispitivao se utjecaj na okoliš triju genetski modificiranih
kultura u odnosu na njihove konvencionalne varijacije. Te kulture su: uljana repica, šećerna
repica i kukuruz. Zbog rezultata dobivenih istraživanjem novinari su najavili mogućnost
potpune zabrane korištenja GM uljane repice i šećera u EU budući da je dokazano kako
uništavaju bioraznolikost i divlje kulture, i imaju dugoročno negativan utjecaj na populaciju
pčela, leptira i ptica. Za GM uljanu repicu utvrđena je i visoka mogućnost pojave
superkorova. Na pokusnim poljima kukuruza rezultati su bili povoljniji za GM usjeve, ali su
znanstvenici istaknuli kako su na konvencionalnim poljima koristili herbicid atrazine,
izrazito otrovan herbicid zabranjen za korištenje gotovo svugdje u Europi, tako da su na
kraju odbacili rezultate kao neosnovane te najavili objektivnije testiranje. EU je atrazin
zabranila 2003. godine, uz protivljenje Syngente, jedne od najvećih biotehnoloških
korporacija, iz koje su tvrdili da je herbicid siguran. Upravo je Syngenta s 260.000 dolara
lobirala kod EPA-e u SAD-u kako ne bi stavila atrazine na popis zabranjenih herbicida. To su
potkrijepili činjenicom kako se atrazin koristi na dvije trećine polja kukuruza i 90 posto
šećerne trske u SAD-u.
Elliot Morley, britanski ministar okoliša istaknuo je kako “ne vidi niti jednu europsku vladu
koja bi mogla ignorirati ove rezultate”. Prilično je nejasna izjava dr. Paula Rylotta iz
Agricultural Biotechnology Councila, udruženja koje predstavlja Monsanto, Syngentu i
ostale vodeće biotehnološke korporacije kako su rezultati ovog istraživanja “dokaz da su GM
usjevi mnogo fleksibilniji i kako mogu poboljšati bioraznolikost” (Brown i Vidal, 2003).
Također, istraživanje provedeno od strane Denmark and Grenland Geological Research
111
Institution pokazalo je kako proizvodnja Roundup Ready soje zagađuje podzemne vode sa
svojim sastojkom glifosatom. Monsantovi stručnjaci su pak prije korištenja te GM soje
pokazali rezultate svojih istraživanja u kojima su tvrdili kako se glifosat razgradi prije nego
dođe do podzemnih pitkih voda. US Fish and Wildlife Services je pak nabrojao 74 ugrožene
vrste koje će još više biti ugrožene s ekstenzivnom upotrebom glifosata (Ho, 1998:128).
Također se ističe kako je glifosat treći po redu uzročnik bolesti povezanih s korištenjem
pesticida u poljoprivredi među poljoprivrednim radnicima u Kaliforniji, jedinoj saveznoj
državi koja takve podatke daje (Anderson, 1999: 24-25). Monsanto je RoundUp Ready soju
koja sadrži glifosat reklamirao kao “environmental friendly”, “biorazgradivom” i “praktički
netoksičnom” za ljude, ptice i ribe (Steinbrecher, 2001: 81). Stoga, zaista zvuči
nevjerojatnim podatak kako USDA na preko 8000 testiranih polja na kojima se uzgaja GM
hrana, niti za jedno nije dobila procjenu ekološkog učinka (Cumings, 2003).
Kontaminacija GM sjemenom prelazi okvire poljoprivrednih kultura i okoliša, već se sve više
opaža i unutar prehrambenoga lanca. U lipnju 2003. godine otkriveno je u Britaniji kako je
1200 kokoši s certifikatom organskoga porijekla hranjeno GM sojom, a u listopadu iste
godine japanska podružnica Subwaya, jednog od najvećih lanaca za prehranu na svijetu
poznatog po sendvičima, povukla je prodaju svojih sendviča u toj zemlji nakon otkrića GM
enzima u zamrznutom tijestu za kruh koje koriste u svojim restoranima. Najpoznatiji je
naravno slučaj iz 2000. godine sa Starlink kukuruzom korporacije Aventis koji je bio
namijenjen samo za prehranu životinja, no ipak je nekako ušao u prehrambene proizvode
namijenjene ljudima.
Troškovi zbog odbijanja uvoza GM poljoprivrednih proizvoda dodatno su pogoršali situaciju
za zemlje koje proizvode takvu hranu, odnosno za farmere tih zemalja. Godišnji prihod od
300 milijuna dolara od izvoza kukuruza u EU gotovo je nestao i ista tolika cifra se spominje
kao gubitak nastao zbog prekida izvoza repice iz Kanade u EU. Trgovina medom u Kanadi je
u velikim problemima zbog kontaminacije. U medijima objavljen interni dokument kanadske
vlade otkrio je zabrinutost u najvišim krugovima za kanadski izvoz hrane zbog proizvodnje
GM hrane. Udio SAD-a u izvozu soje se također smanjio s 57 posto na 46 posto, a udio
Brazila koji je zabranio sijanje GM soje se povećao s 24 posto na 30 posto s tendencijom
rasta te je izražena otvorena namjera Brazila da pretekne SAD u proizvodnji soje (AP,
10.10.2003). Pitanje je kako će se dalje razvijati ova “utrka”, budući da je Brazil dozvolio u
rujnu 2003. godine komercijalne usjeve GM soje, premda samo na jednu pokusnu godinu i to
samo u južnoj pokrajini Rio Grande do Sul. Nakon toga je država Parana donijela odluku o
GM-free području, a budući da je luka Parana glavna brazilska luka kojom se izvozi soja,
112
situacija se dodatno zakomplicirala. Procjenjuje se trošak SAD-a od 12 milijardi dolara u
periodu od 1999.-2001. zbog povećane potrebe za subvencijama poljoprivrednicima, a
dodatne subvencije američkim farmerima kretale su se u iznosu od 3-5 milijardi dolara
godišnje. Pri tome je potrebno napomenuti kako sektor soje i kukuruza dobiva 50 posto tih
subvencija te kako će one zasigurno ublažiti loš ekonomski učinak GMO proizvoda, ali može
se slobodno postaviti pitanje: zašto porezni obveznici to moraju plaćati?
Jedna od najpoznatijih svjetskih ekoloških udruga, Greenpeace u svom izvještaju Record
Harvest, Record Huger – Starvin in GE Argentina (2002) ističe povezanost između uvođenja
GM poljoprivrednih usjeva i proizvodnje u tu zemlju s povećanom nestašicom hrane i
širenjem gladi, povećanom koncentracijom zemlje u rukama sve manjega broja i sve
bogatijega sloja zemljoposjednika, te smanjenjem uroda i uništavanjem šuma zbog dobivanja
novih površina za uzgoj GM hrane. Sve su glasniji i glasovi iz Indije kako je urod GM
pamuka u južnim pokrajinama podbacio, kako je cijena sjemena skuplja, kako je povećan
broj bolesti i insekata te je kvaliteta tako uzgojenog pamuka lošija. Zbog svega toga državno
tijelo koje nadgleda korištenje GM usjeva nije dalo Monsantu dozvolu za sijanje GM pamuka
u sjevernim pokrajinama Indije (Shiva, 2003). Tijelo koje je imenovao britanski premijer
Tony Blair kako bi se izračunale koristi i troškovi od komercijalizacije GM proizvodnje
također je bacilo sjenu na ekonomske prednosti takve proizvodnje. Premda izvještaj
naglašava mogućnost prihvaćanja i koristi od GM proizvodnje u nekom budućem vremenu,
kao posljedica dugoročnog planiranja i kampanje ističe se trenutna blokada ulaska na tržište
takvih proizvoda iz jednostavnog razloga jer tržište ne postoji zbog stava i potrošača i
prodavača.[44] Izvještaj predlaže vladi Britanije da uzgoj GM uljane repice za proizvodnju
biodizela i soje isključivo za prehranu životinja budu prve komercijalne GM kulture, budući
da neće predstavljati opasnost za ljudsko zdravlje. Ovo naravno nije u skladu s posljednjim
istraživanjima koji naglašavaju opasnost od uljane repice za bioraznolikost te općom
paranojom oko načina gospodarenja životinjama nakon skandala s kravljim ludilom u
Britaniji. Da će proizvodnja GM hrane zaista ugroziti okoliš pokazala je i studija EPA-e o sve
većem broju farmera u SAD-u koji ne poštivaju ili zadovoljavaju standarde koje je ta agencija
odredila za proizvodnju GM kukuruza. Po podacima te vladine agencije koja se treba brinuti
za zaštitu okoliša, gotovo jedna petina farmi ne zadovoljava navedene standarde (Polack,
2003). Stoga je prilično razumljiv stav kako je “GM hranu čak opasnije proizvoditi nego
jesti” kako je izjavio u intervjuu Večernjem listu (16.09.2003.) znanstveni novak na
Ekonomskom fakultetu Domagoj Hruška. Zbog svih tih razloga i podataka, loših iskustava i
nedostatka tržišta, došlo je i do određene promjene u krugu američkih farmera. Nacionalna
unija farmera iz SAD-a, ali i iz i Kanade, Udruženje uzgajivača kukuruza SAD-a i Kanadski
113
odbor za žito te udruženja organskih proizvođača počeli su s lobiranjem za moratorij na
početak masovne proizvodnje GM pšenice. Monsanto je najavio odgodu masovne
proizvodnje GM pšenice kroz 2005. godinu, te praćenje raspoloženja potrošača.
Jedan od većih razloga sumnjičavosti prema biotehnološkom sektoru je i protivljenje
dotičnoga sektora i korporacija deklariranju svojih proizvoda, odnosno ispisivanju kako su i
od čega dobiveni svi sastojci u određenom proizvodu. Tako je markica na kojoj je naznačeno
da sadrži GM sastojke postala još jedan od razloga trgovinskog sukoba između SAD-a i EU-a.
Odlukom FDA, GM usjevi i hrana svedeni su pod frazu “substantial equivalence”, što
zapravo znači kako nema nikakve bitne razlike između GM usjeva i onih konvencionalnih.
Zato je jedan od glavnih argumenata biotehnološkog sektora i njegovih lobista protiv
deklariranja proizvoda koji sadrže GM sastojke stav kako “nema nikakvih loših ili štetnih
aspekata koji bi zahtijevali označavanje proizvoda” (ISAAA, 2002). Ovakav stav se smatra
izrazito nedemokratskim, budući da mnogi ljudi iz etičkih, vjerskih ili zdravstvenih razloga
ne žele ili ne smiju jesti određene sastojke, biljne ili životinjske vrste koje danas nalazimo u
konačnim GM proizvodima. Također se naglašava kako bi označavanje svakog proizvoda koji
sadrži GM sastojke bilo preskupo, pri čemu se spominje cifra od dvije milijarde dolara. No, u
istraživanju nekoliko sveučilišta i znanstvenih centara provedenom 2002. godine zaključuje
se kako bi iznos za deklariranje proizvoda koji sadrže GM sastojke mogao biti 90-95 posto
manji.[45] Izrazito je zanimljiv stav kako posebno deklariranje proizvoda koji sadrže GM
sastojke nije niti potrebno “budući da su GM kukuruz i soja već u svim glavnim tokovima
prehrambene industrije, što znači da bi praktički svi proizvodi koji sadrže proizvode od
kukuruza i soje morali biti označeni, neovisno o tome sadrže li genetski modificiran kukuruz
ili soju, ili ne” (ISAAA, 2002). Kako neovisno o tome sadrže li ili ne GM kukuruz ili soju?
Izgleda da branjenje ljudima prava na izbor da znaju i imaju pravo znati što jedu zapliće
biotehnološki sektor u sve veće kontradikcije i izgovore. Danas EU unatoč skidanju
moratorija na komercijalni uzgoj GM usjeva još uvijek zahtijeva deklariranje proizvoda koji
sadrže GM sastojke ukoliko je ta količina veća od 0,9 posto. SAD, gdje deklariranja još uvijek
nema, smatra takvu odluku diskriminirajućom, jer će ljudi, navodno iz vlastitih predrasuda,
izbjegavati proizvode koji su deklarirani. Smatrajući takvu odluku protivnu odredbama
WTO-a o “free tradu” ili slobodnoj trgovini, SAD su tužile EU u svibnju 2003. godine. Unatoč
tome što se sve više farmera pojedinačno pa i njihova udruženja ne odnose tako prijateljski
prema korištenju GM tehnologije u proizvodnji hrane, ovdje je potrebno napomenuti kako su
tužbu SAD-a podržale udruženja American Farm Bureau i American Soybean Association. U
SAD-u se gotovo konstantno ponavljana tvrdnja kako deklariranje nije niti potrebno, jer ga
potrošači, odnosno šira javnost uopće niti ne želi. Ipak, bit će teško ustrajati na takvim
114
tvrdnjama poslije istraživanja sociologa Ronalda Wimberleya s North Carolina State
University koje je proveo u suradnji sa znanstvenicima s ostalih sveučilišta o stavovima
stanovništva SAD-a prema globalizaciji hrane. U tom istraživanju 92 posto ispitanih
istaknulo je kako misli da bi hrana trebala biti deklarirana u potpunosti, 1 posto misli da to
nije potrebno, dok ih je 7 posto neodlučno.[46] Čak 88 posto farmera koji uzgajaju kukuruz u
SAD-u smatra kako vlada SAD-a treba poštivati odluku EU-a i ostatka svijeta da deklariraju
proizvode koji sadrže GM sastojke, dok ih 77 posto smatra kako SAD ne bi trebala tužiti EU
sudu WTO-a. Eurobarometar kao jedan od najcjenjenijih i reprezentativnijih istraživanja
stavova populacije u EU ističe protivljenje GM hrani kao opasnoj kod 56,5 posto ispitanika,
dok ih 26,5 nema mišljenja. Pravo da znaju što jedu, odnosno deklariranje proizvoda koji
sadrže GM sastojke izražava 94 posto ispitanika u EU. Brojni kritičari biotehnoloških
korporacija koje proizvode GM hranu izražavaju bojazan kako će taktika tog sektora biti
“prvo zagadi, onda reguliraj”. Naime, strah se izražava zbog iskustva kanadskih farmera koji
više ne mogu garantirati organsko porijeklo vlastite uljane repice, bez obzira što sami ne
proizvode GM uljanu repicu, već im je ona kontaminirala njihova polja. Time se želi reći
kako će se kontrolom prostora, odnosno kontaminiranjem zapravo utjecati na kontrolu
izbora, odnosno kontrolom prostora izbor će dugoročno postati bespredmetan.
Možemo sa sigurnošću zaključiti kako će se sukobi oko GM usjeva i hrane nastaviti i
ubuduće s još većim međusobnim nepovjerenjem i optužbama. Predsjednik SAD-a George W.
Bush, nakon vijesti kako EU ipak i dalje inzistira na deklariranju proizvoda koji sadrže GM
sastojke, je istaknuo kako Europa sprječava veliki “zadatak ukidanja gladi u Africi” (IHT,
29.05.2003.) Pitanje gladi kako smo naveli na početku je jedno od najizrazitijih mjesta
sukoba i međusobnog optuživanja. Biotehnološki sektor najavljuje GM usjeve i hranu kao
presudne, a često i jedine koji mogu osigurati uspjeh u borbi protiv gladi, no problem hrane
uopće nije u nedostatku dovoljnih količina hrane, već u nepravednoj raspodjeli hrane i
činjenici da ljudi nemaju novac da kupe hranu, dok se istovremeno ogromne količine hrane
čuvaju u skladištima ili propadaju pa se bace. Glad bi bila manji problem kada bi dotične
korporacije manje ulagale u GM usjeve i reklamiranje istih, a više u konkretne projekte
kojima se suzbija glad tako da prestane ovisnost ugroženih ljudi o izvanjskoj pomoći.
Godišnji marketinški troškovi biotehnološkoga sektora u SAD-u dostižu sumu od 250
milijuna dolara, a u rujnu 2000. godine “čišćenje” samo jednog posto nedozvoljenoga GM
kukuruza Starlink za ljudsku prehranu koštao je korporaciju Aventis gotovo milijardu dolara.
Ne treba nas čuditi toliki pritisak SAD-a na EU. To se ne događa toliko zbog samog
europskoga tržišta, budući da je i sam EU veliki proizvođač hrane i u izvozu hrane SAD-a
115
sudjeluje sa svega 10 posto, koliko je taj pritisak prisutan zbog straha da se slijedi primjer
EU-a i to na tržištima od kojih se puno očekuje, poput onih u Južnoj Americi, Aziji i drugdje.
No, kao što smo već napomenuli tek je tu došlo do prave podjele u svijetu, slično kao i
prilikom odbijanja humanitarne pomoći SAD-a u obliku GM hrane afričkim državama gdje je
harala glad. SAD je za svoju tužbu dobio podršku od Argentine i Kanade, države koje slijede
SAD u proizvodnji GM hrane, što ne treba čuditi. Od siromašnih država nekakvu sramežljivu
podršku na početku je davao Egipat, ali se ubrzo povukao zbog negodovanja potrošačkih i
ekoloških organizacija. Nakon prijetnje upućene EU od strane SAD-a, neki su u EU pokušali
smiriti situaciju poput povjerenika za poljoprivredu Franza Fischlera koji je isticao
predanost EU biotehnologiji, no neki su uzvratili prilično istom mjerom poput Margot
Wallström, europske povjerenice za okoliš koja je optužila američke biotehnološke
korporacije za laganje javnosti u EU kako bi je privolili na prihvaćanje GM usjeva i hrane.
Svoj komentar Busheve optužbe za odgovornost EU prema gladi u Africi zbog
neprijateljskog stava prema korištenju biotehnologije u prehrambenom sektoru izrazila je
izjavom kako jedino što brine biotehnološke korporacije jest “riješiti glad njihovih dioničara”
(McCarthy, 2003). Također se isticalo kako EU daje sedam puta veću pomoć siromašnim
državama, od čega je velik dio u novcu, dok SAD uglavnom daje pomoć u poljoprivrednim
viškovima čime uspijeva održati proizvodnju velikom uz najniže cijene. Sve se više naziru
podjele i unutar same EU. Ekološka organizacija Friends of the Earth optužila je Europsku
komisiju za proGM politiku jer su propustili donesti važeću odluku na nivou Unije o politici
prema GM usjevima, već su odgovornost prebacili na države članice EU-a. Time se stoji u
izvješću FOE-a otvorila mogućnost za neskladnu politiku unutar EU na štetu okoliša, prava
potrošača i zaštite zdravlja ljudi. Države članice koje će biti sklonije GM usjevima ugrozit će
zbog mogućnosti prekogranične kontaminacije one koje se protive tome. Opredijelivši se za
politiku koegzistencije GM i neGM usjeva Europska komisija propustila je zaštititi i
konvencionalne i organske farmere čija će polja i proizvodnja postati direktno ugrožena
ukoliko uzmemo kao primjer brojne slučajeve širom svijeta. Što će se više farmera
opredjeljivati za GM usjeve, to će onima na drugoj strani, ukoliko dođe do kontaminacije,
biti teže dokazati s kojeg specifičnog polja je došlo do kontaminacije, a bez toga im je tužba
bezvrijedna. Pojedine europske države koje imaju negativan stav prema proizvodnji GM
hrane (Danska, Austrija…), već su donijele zakone kojima cjelokupnu financijsku
odgovornost i naknadu štete zbog eventualne kontaminacije, osiguranja za siguran
transport, tampon zone, deklaraciju proizvoda i dr. prebacuju na proizvođače i farmere GM
hrane, čime su praktično učinili takvu proizvodnju financijski neprofitabilnom. Ipak,
pojedinačni pokušaji pojedinih regija da se proglase GM-free zonama, kao što je Gornja
116
Austrija pokušala, dobili su u lipnju 2003. godine zabranu Europske agencije za sigurnost
hrane, koja je istaknula kako “ne postoji zdravstveni ili ekološki dokazi koji bi opravdali
drugačiju politiku Gornje Austrije od ostatka Europe” (Osborn, 2003). Opet regije
nastavljaju sa svojom politikom i sve je više regija, gradova i ruralnih područja koje se
proglašavaju gmo-free zonama. Pitanje kako će se ovakvi pokušaji ubuduće ocjenjivati
budući da su mnoge lokalne uprave u Engleskoj učinile isto, kao i skupština Welsa. Na
odluku Europske agencije za sigurnost hrane Simon Barber iz lobističke grupe
biotehnološkoga sektora EuropaBio zadovoljno je zaključio kako “ukoliko neki odjednom
odluče zabraniti GM usjeve i pretvore svoju regiju u GM-free zonu, onda oni ukidaju ljudima
pravo na izbor” (Osborn, 2003). No, to je sve bilo prije objavljivanja rezultata Farm Scale
Evaluations istraživanja u Britaniji poraznih po biotehnološki sektor, jer su rezultati naglasili
opasnosti za biljni i životinjski svijet, odnosno za bioraznolikost od GM usjeva. Izgleda da
dolaze teški dani za biotehnološke korporacije koje kontroliraju proizvodnju GM hrane. Iz
najprisutnije biotehnološke korporacija u Britaniji Bayera, došla je izjava u drugoj polovini
2003. godine kako se povlače iz testiranja pokusnih polja s GM usjevima, sve dok uvjeti ne
postanu “više povoljni”. Od 1998. godine pali su zahtjevi za GM pokusna polja za 76 posto
po podacima EU studije znanstvenih i tehnoloških razvoja u GM usjevima. U zadnje četiri
godine oko 39 posto sada već bivših ulagača u testiranje GM usjeva otkazalo je u Europskoj
Uniji istraživačke i razvojne projekte za GM usjeve. Odmah nakon objavljivanja
trogodišnjega istraživanja o utjecajima GM usjeva na bioraznolikost u Britaniji, najveća
korporacija koja gura GM usjeve i hranu Monsanto, najavila je povlačenje iz Europe svog
cjelokupnog sektora za žito te zatvaranje još nekoliko istraživačkih centara, uz najavu kako
će se više usmjeriti na Kinu, jugoistočnu Aziju i Južnu Ameriku (Connor, 2003).
Osiguravajuće tvrtke najavile su odbijanje osiguranja farmera koji će se odlučiti za
komercijalnu proizvodnju GM usjeva, pa i onih farmera koji se neće potruditi da osiguraju
vlastitom sjemenu i polju zaštitu od eventualne kontaminacije GM sjemenom. Jedna od
najvećih takvih tvrtki koja je tradicionalno povezana s osiguranjem farmera NFU Mutual
najavila je postavljenje osiguranja za GM farmere ili za moguću opasnost od kontaminacije
GM sjemenom u rang s azbestom, talomidom i djelima terorističke naravi (Brown, 2003). I u
Sjevernoj Americi situacija se sve više mijenja. Već smo spomenuli sve veći broj farmerskih
udruga koje se tako pridružuju ekološkim i potrošačkim u protivljenju GM usjevima i hrani
te zahtjevima za deklariranje proizvoda koji sadrže GM sastojke. Organski farmeri iz Kanade
kojima je propala prodaja organske uljane repice zbog kontaminacije GM sjemenom tužili su
korporacije Monsanto i Aventis za naknadu štete. Savezna država Vermont samostalno je
izglasala obavezu deklariranja svih proizvoda koji sadrže GM sastojke, a koji se prodaju u toj
117
saveznoj državi u SAD-u. Država New York je već donijela zakonsku zabranu uzgoja GM
usjeva u idućih pet godina (Jošt, 2003: 149). Uskoro će slična tema biti razmatrana u
saveznoj državi Oregon, a u Texasu se razmatra zabrana korištenja GM usjeva i životinja za
proizvodnju lijekova. U Texasu je smještena već spominjana korporacija ProdiGene Inc.
povezana s dva incidenta kontaminacije kukuruza i soje namijenjene za ljudsku prehranu,
GM kukuruzom namijenjenom za proizvodnju lijekova. ProdiGene Inc. je korporacija koja
najviše ulaže u tzv. “biofarme” gdje GM usjevi obogaćeni određenim proteinima trebaju
poslužiti kao zamjena za cjepiva protiv zaraznih bolesti. Na dva mjesta došlo je do
kontaminacije okolnih polja te je USDA odlučila to naplatiti ProdiGene Inc. korporaciji.
USDA je kaznila PrdoiGene Inc. s preko 4 milijuna dolara za “neprimjereno sijanje
eksperimentalnih usjeva”. Koalicija ekoloških grupa i organizacija za zaštitu potrošača u
studenom 2003. godine čak je i tužila USDA što je uopće dozvolila “biofarme”. Federalni
sudac u St. Louisu, Rodney W. Sippel prihvatio je tužbu protiv monopola kojom se optužuje
najveće biotehnološke korporacije Monsanto, Bayer, Syngentu i Pioneer da su krajem ’90-ih
godina prošloga stoljeća dogovorile zajedničku kontrolu tržišta i fiksiranje cijena. Monsanto
je u siječnju ove godine pristao platiti odštetu od 1,5 milijuna dolara, jer je podmićivao
vladine dužnosnike u Indoneziji koji su trebali odlučivati o GMO u toj zemlji. Mito se
prikrivao kroz “konzultantske honorare”.
EPA je kaznila Pioneer i Dow AgroSciences kao prve korporacije kažnjene i optužene zbog
kontaminacije neGM polja. Čak je i izvršni direktor Krafta, najveće prehrambene korporacije
u SAD-u, a druge u svijetu, dugo napadanu zbog podrške GM hrani, izjavio kako nam je
potrebna jača regulacija biotehnologije. Posljednja istraživanja koja se koriste podacima
USDA ističu kako je točno da se prvih tri godina (1996.-1998.) moglo svjedočiti smanjenju
korištenja pesticida na poljima s GM usjevima, ali da posljednje tri godine (2001.-2003.)
svjedočimo višestrukom povećanju korištenja pesticida na tim poljima.[47] Dakle, premda i
EU ide prema ukidanju pravnih prepreka za komercijalni uzgoj GM kultura koje su bile na
snazi nekoliko godina pa je izglasala dozvolu o komercijalnom uzgoju Syngentinog GM
kukuruza i dalje je prodor takve proizvodnje i hrane u EU prilično neizvjestan i nesiguran.
Odlučujući faktor za to je naravno nesklon stav europskih građana i građanki prema GM
usjevima i hrani, što onda utječe i na tržište. Najveći trgovački lanci u Velikoj Britaniji poput
Safewaya, The Co-opa, Marks and Spencera, Sainsburyja, Tesca i drugih zastupaju GM-free
politiku, a većina njih ne prodaje niti proizvode dobivene od životinja hranjenih GM
usjevima. Dapače, Sainsbury je otvorio mogućnost “virtualne šetnje” svojim kupcima
organskih proizvoda, gdje oni mogu na Internetu pogledati s kojih farma, pod kojim uvjetima
i na koji način je uzgojena hrana koju kupuju. Svemu tome treba pridodati sve veću podršku
118
i od farmera i od potrošača za organsku poljoprivredu. Često se proizvodnja GM usjeva
opravdava, bez obzira i ako jesu “potencijalna opasnost za okoliš”, “jer mnogo stvarniji i
katastrofalan učinak ima intenzivna poljoprivredna praksa koja se provodi bez
transgenetičnih poljoprivrednih kultura ili s njima” (Jelaska, 1999:176). Pri tome se naravno
misli na intenzivno korištenje pesticida i herbicida u konvencionalnoj poljoprivredi, premda
je ovdje donekle nepravedno zaobići razne varijacije organske poljoprivrede u kojima nema
takvog zagađivanja okoliša, konkuriranje organske poljoprivrede i u rodnosti konvencionalne
poljoprivrede, pa i one u kojoj se koriste GM usjevi, a da se ne govori o dugoročnim
prednostima u posljedicama za okoliš. University of California Davis čak je u svojim
istraživanjima zaključio kako se znanstveno može dokazati da je organska hrana zdravija
zbog povećanoga broja antioksidansa, odnosno flavonoida (Lau, 2003). Tržište organskim
proizvodima trenutno vrijedi 15 milijardi dolara godišnje i raste. O sve većoj popularnosti
organske hrane dovoljno govori gotovo tragikomičan podatak da je USDA 1998. godine
predložila zakon u kojem se dozvoljava deklariranje GM hrane kao organske. Tek nakon
250.000 prosvjednih pisama kojima je zatrpan ured USDA zakon je povučen (Anderson,
1999: 90). No, o sve većoj popularnosti organske grane dovoljno govori i podatak kako i
korporacije sve više ulaze na profitabilno tržište organske hrane. To nas ne treba čuditi
budući da predviđanja ističu kako će američko tržište organske hrane do 2007. godine
doseći sumu od preko 30 milijardi dolara. U SAD-u su neke navodno organske male firme
kontrolirane i financirane od takvih zastupnika zdrave hrane kao što su Monsanto,
ExxonMobil, Philip Morris pa i Lockheed Martin. Iza zelenih imena kao što su Small Planet
Foods kriju se glavni dioničari, već spomenuti Philip Morris, ExxonMobil, Chevron, Nike,
McDonald’s, Dupont, Dow Chemical i Pepsi. Silk Soy Drink vam nude Microsoft, General
Electric, Pfizer, Philip Morris, ExxonMobil, Coca Cola, Pepsi. (Riuz-Marrero, 2004).
Sukobi oko GM usjeva i hrane će se dodatno zakomplicirati nakon prihvaćanja Cartagena
protokola o bioraznolikosti u rujnu 2003. godine koji je s prihvaćanjem “principa
predostrožnosti” u direktnom sukobu s pravilima WTO-a po kojima SAD i tuži EU, a mnogim
drugim zemljama je pozivajući se na pravila WTO prijetio, uključujući i Hrvatsku. Problem
nastaje što je sada Cartagena protokol međunarodno važeći dokument jer ga je potpisalo 50
država koje sada imaju pravo odbiti uzgoj ili uvoz GM sjemena i hrane ukoliko tako žele,
pozivajući se na “princip predostrožnosti”. No, Cartagena protokol još uvijek nisu potpisale
SAD koje ga ne priznaju. Kontradiktorni stavovi i podaci kojima barataju zastupnici i
protivnici tehnologije GM usjeva i hrane. Vrlo često i od istih institucija dobivamo
kontradiktorne izjave i rezultate, kako smo se u ovom radu uvjerili s podacima USDA, na
primjer. Možemo navesti i primjer UN-ove Organizacije za hranu i poljoprivredu (FAO). Na
119
Svjetskom samitu o održivom razvoju u Johannesburgu 2002. godine Jacques Diouf
generalni direktor FAO-a komentirao je odbijanje afričkih zemalja humanitarne pomoći SADa GM hranom, stavom kako bi afričke zemlje trebale “pažljivo uvažiti sadašnje znanstveno
znanje prije nego odbiju pomoć u hrani koja sadrži GMO”.[48] S druge strane, imamo brojna
upozorenja iz te organizacije gdje se upozorava na ekološke te socio-ekonomske opasnosti
koje bi mogle biti posljedica GM proizvodnje pa čak i dokumenata u kojima se tvrdi kako GM
usjevi nisu potrebni da se nahrani svijet.[49] Slično, institucija koja se globalno brine za
naše zdravlje WHO, polovicom ove godine objavila je kako je GM hrana ok za ljude.
Nadamo se da je razjašnjen cilj biotehnoloških korporacija da preuzmu kontrolu nad
proizvodnjom hrane i lijekova, kontrolu politike i odgovarajućih nadležnih institucija te
kontrolu prostora i izbora. Brojni navedeni primjeri su nam, vjerujemo, pomogli u tom
nastojanju. Na primjer, kod kontaminacije juga Meksika gdje je genetska banka autohtonih
vrsta kukuruza imali smo zagađenje prostora, ali i kontrolu nadležnih institucija koje nisu
reagirale na slučaj ili su bile spore ili su reagirale (slučaj s časopisom Nature), ali su nakon
pritiska biotehnološkoga lobija promijenile stav. Sve je to naravno povezano i s našim prvim
tipom kontrole, proizvodnja hrane. Ostajemo u nestabilnom i podijeljenom svijetu gdje je
život sve više pod utjecajem biotehnoloških korporacija. Uostalom, slušajte pametnije od
mene: “Ovo nije samo konsolidacija korporacija koje se bave sjemenom, ovo je zaista
konsolidacija cjelokupnoga lanca hrane”. Pametan je Robert T. Fraley, dopredsjednik
poljoprivrednoga sektora korporacije Monsanto.
120
PATOLOGIJA KAO STVAR PRINCIPA
Mjesto i vrijeme radnje: planet Zemlja. U promotivnim materijalima i na podmetačima za
kavijar još ne postoji “društvena odgovornost” korporacija. Druga najjača prehrambena
korporacija na svijetu Nestle, započinje ’60-ih i ’70-ih svoju agresivnu kampanju po
siromašnim zemljama nagovarajući majke da hrane dojenčad mlijekom u prahu, umjesto
vlastitim. Zemlje u razvoju se preplavljene konzervama i reklamama za Lactogen i druga
mlijeka u prahu uz poruke kako proizvod dilaju “ljudi koji brinu za bebe i majke”. No, iz
Nestlea nisu rekli majkama za čiju se djecu brinu kako cijela priča zahtijeva sterilizirano
posuđe i određene higijenske uvjete što tada nije bio slučaj u tim zemljama. Dogodio se
vjerojatno najveći pomor dojenčadi u povijesti. Cijeli slučaj je zabilježen kao “baby killer
scandal” (Chetley, 1979). U istoimenoj knjizi tablica za ruralne dijelove Čilea jasno pokazuje
kako se povećala smrtnost djece koja su hranjena samo mlijekom u prahu u odnosu na ona
koja su hranjena kombinirano, a pogotovo u odnosu na ona hranjena samo majčinim
mlijekom. Kako je Nestle reagirao? Negirali su sve i još se prezentirali maltene kao UN-ova
konjica: “Hoće li Nestle napustiti Treći svijet? Nećemo. Naši proizvodi su oružje za ‘Treći
svjetski rat’ protiv siromaštva, pothranjenosti i bolesti, a indirektno protiv revolucija i
ratova”. Siromaštvo? Pothranjenost? Bolest? A tek revolucije i ratovi? Čovječe. WHO i
UNICEF su istaknuli brojku od 1,5 milijuna umrle djece do kraja 20. stoljeća zbog forsiranja
hranjenja dojenčadi mlijekom u prahu, umjesto majčinim mlijekom (Bruno & Karliner, 2002).
Zbog pritiska humanitarnih i organizacija za ljudska prava, a posebno IBFAN-a
(International Baby Food Action Network), Nestle je danas prisiljen suzbijati svoj
revolucionarni duh i na svojoj Internet stranici objavljivati informacije kako je majčino
mlijeko ipak, gle čuda, zdravije od mlijeka u prahu. Premda organizacije koje nadgledaju
njihov rad i dalje bilježe pritisak te korporacije na što veće korištenje mlijeka u prahu.
Revolucionarni duh mlijeka u prahu krasi i ljude koji upravljaju pravosuđem u Hrvatskoj, pa
tako Ingrid Antičević Marinović iz SDP-a 2001. godine na sjednici u Saboru odgovara na
pitanje zašto nema nikakvog problema u smanjivanju prava rodiljama jer: “I u Burkini Faso
je dojenje isključivi način hranjenja pa je životna starost 40 godina”. Bravo Ingrid. Sjedni
Ingrid. U Hrvatskoj prema podacima udruge RODA (Roditelji u akciji) koja je članica IBFANa učestalo se krši Međunarodni pravilnik o reklamiraju nadomjestaka za majčino mlijeko.
Reklamiraju se čak i tzv. “čajevi” za bebe od jednog tjedna, ili mjesec dva života, premda je
preporuka WHO-a da se dijete do šestoga mjeseca hrani isključivo majčinim mlijekom.
121
Mjesto i vrijeme radnje: planet Zemlja, “društvena odgovornost korporacija” je postala
mantra i ne možeš pobjeći od izvještaja u kojima se korporacije natječu koja će se prikazati
boljom u investiranju u ljudska prava, Afriku, razmnožavanje tibetanskih pandi i sibirskih
tigrova, glazbene festivale nacionalnih manjina, zaštitu parkova prirode i štošta. Nestle je
evoluirao. Više si ne udvaraju da su laka konjica UN-a, sada jašu UN. Nestle je jedna od
najcjenjenijih potpisnica Global Compacta. Na Internet stranicama Nestlea jasno piše –
Dobra hrana, Dobar život. Kofi Annan je znao što mu se vrzma po glavi kad je kreirao Global
Compact. Vjerojatno nije pomislio da je moguće da jedna od potpisnica toga ugovora može
2003. godine tužiti Etiopiju, jer je prije 30 godina populistička vlada te zemlje
nacionalizirala kompaniju koja je tada bila u vlasništvu jedne njemačke tvrtke, a koju je
Nestle kupio gotovo deset godina poslije toga događaja. Dakle, prije dvije godine, Nestle, s
godišnjim profitom od 5,5 milijardi dolara tuži Etiopiju, zemlju gdje u tom trenutku 11
milijuna ljudi pati od gladi. Etiopijska vlada u duhu želje za suradnjom i dobrim odnosima s
potencijalnim investitorima nudi Nestleu nagodbu i isplatu od 1,5 milijuna dolara. Nestle
odbija i traži 6 milijuna dolara. Dakle, već su tada trajali pregovori dviju strana uz
posredovanje Svjetske banke što će direktor Nestlea poslije negirati, odnosno javno lagati
kako bi suzbio bijes javnosti. Tražena cifra od 6 milijuna dolara je iznos koji je Nestle
zaradio u jednom satu. Na kritiku brojnih humanitarnih organizacija, i onih za ljudska prava,
kako im baš i nije fora tužba za tih šest milijuna dolara, pogotovo ne od zemlje čiji stanovnici
umiru svakodnevno od gladi, a pogotovo ne zbog slučaja s kojim uopće niti nisu imali veze
kad se dogodio, iz ove korporacije odgovorili su kako je sve istina, ali da je to “stvar
principa”. Ovo stvarno zaslužuje da se citira: “U interesu daljnjeg kretanja stranih ulaganja
koja su presudna za zemlje u razvoju, krajnje je poželjno da se konflikti riješe u odnosu na
međunarodno pravo i u duhu pravednosti”, kaže glasnogovornik Nestlea. Uz širokogrudnu
najavu kako oni ionako sve novce dobivene presudom namjeravaju uložiti u razvoj Etiopije i
borbu protiv gladi. To iz Nestlea, hoće reći, jest težak izbor, ali to je i stvar principa. To se
sve događa nakon što je tog ljeta postalo jasno da je nastupila najveća kriza za male
proizvođače kave. Postalo je skuplje proizvoditi je, nego što bi dobili od prodaje prekupcima,
velikim korporacijama, između kojih profitira i Nestle. 25 milijuna malih farmera došlo je
rub preživljavanja. Mali farmer koji uzgaja kavu dobije dva centa od buduće cijene kave. Za
Etiopiju gdje 50 posto izvoza otpada na kavu, Nestleov pokušaj dodatnog cijeđenja te zemlje
zaista je predstavljao doprinos borbi protiv gladi. Nestle bogati svoj ugled na finoj kavi, a
Kofi bogati svoj ugled na finom Nestleu. Humanitarna organizacija Oxfam nakon što je
saznala za slučaj najavljuje za 19. prosinca prosvjede ispred sjedišta Nestlea u Londonu.
Mediji se počinju interesirati za slučaj i ovako traje muljanje iz Nestlea kako su i oni
122
iznenađeni i kako je bez veze od Oxfama što saziva prosvjede na dan početka pregovora, a
nakon njih će sve biti u redu. Intervju daje direktor za komunikacije Nestlea Francois
Perroud u emisiji BBC Today:
Francois Perroud: “Mi smo u ovom trenutku u procesu pregovaranja koji je počeo 19…”
Novinar John Humphries odmah ga prekida i pita: “I vi ćete uzeti taj novac neovisno da li
ljudi gladuju? To je to?”
FP: “Nije to u pitanju”.
JH: “Ali je. Vi kažete da ne želite prihvatiti 1,5 milijuna dolara, i hoćete 6 milijuna i to je kraj
priče, nije li?”
FP: “Zaista ne mogu shvatiti vaše neprijateljstvo”.
JH: “Ali imate gladne ljude u Etiopiji. Tu se nalazi neprijateljstvo, kako biste vi rekli”.
FP: “Ako biste mi dozvolili da završim rečenicu, mogao bi naglasiti kako je ovaj proces
pregovaranja daleko od svog kraja i bilo bi čisto špekuliranje sada govoriti kako će završiti…
i kao i mnogo puta prije i sada imamo poziv etiopske vlade za pomoć zbog problema s kojima
se suočavaju, a Nestle će, kao i uvijek biti spreman pomoći i to pomoći značajno”.
Direktor Nestlea Peter Brabeck-Letmathé na web-stranicama korporacije objavljuje izjavu
23. prosinca: “Prvo, smatramo kako je dugoročno važno da ljudi Afrike i njihove vlade
pokažu sposobnost prihvaćanja međunarodnog prava, ali mi nismo zainteresirani uzeti
novac od zemlje kao što je Etiopija kada je u tako očajnom stanju zadovoljavanja ljudskih
potreba. Stoga ćemo sav novac dobiven od ove nagodbe usmjeriti prema javnim i privatnim
naporima za borbu protiv gladi u Etiopiji. To će imati oblik i kratkotrajne humanitarne
pomoći i dugoročne sigurnosti u hrani”. No i dalje se Nestle bahati i prijeti: “Budući da nam
je etiopska vlada već ponudila 1,5 milijuna dolara, odmah ćemo tu sumu usmjeriti za borbu
protiv gladi u Etiopiji. Isto ćemo učiniti sa svim drugim sredstvima koja ćemo dobiti od
finalnog dogovora.” Nakon daljnjeg pritiska, 24. siječnja 2004. godine Nestle je objavio kako
neće zahtijevati daljnju kompenzaciju od vlade Etiopije.
Kako se naziva stav kada je stvar principa uzeti novac od siromašnih? U knjizi The
Corporation (2004), profesor prava na University of British Columbia, Joel Bakan ide tako
daleko i definira korporacije kao patološke institucije po uzoru na definiranje patoloških
osoba ili ponašanja u psihologiji.[50] Razlog za takvu tešku kvalifikaciju Baken nalazi u
samom razlogu i cilju postojanja korporacija koji “nastoji zadovoljiti, nemilosrdno i bez
iznimaka, svoj vlastiti interes, bez obzira na česte štetne posljedice koje može imati po
druge” (2004:1-2.). Baken zapravo želi reći kako u zadovoljavanju svoje pohlepe za profitom
123
i nezasitnom željom za sve većim zaradama po svaku cijenu, korporacije se predstavljaju kao
inherentno nesposobne da suosjećaju ili obrate pažnju na potrebe i želje običnih ljudi. To je
opis patoloških osoba ili patološkog ponašanja. Baken navodi mnoge primjere, slučajeve ili
afere kojima potkrepljuje svoju glavnu tezu. Nama se čini najindikativnijim spomenuti slučaj
s najvećom automobilskom korporacijom na svijetu General Motorsom. Patricia Anderson se
sa svoje četvero djece vozila doma 1993. godine kada je na nju dok su čekali na semaforu
naletio s leđa pijani vozač. Sudar je izazvao zapaljenje rezervoara za benzin. Anderson i
njeno četvero djece zapaljeni su u autu od sudara te su pretrpjeli ozbiljne i teške povrede te
opekline drugog i trećeg stupnja. Troje djece je imalo opekline na 60 posto tijela, a jednom
djetetu je amputirana ruka. Premda je razumljivo najprije bila zahvlana što su uopće ostali
živi, Anderson uz savjete svojih odvjetnika vrlo brzo podiže tužbu protiv GM-a, jer je vozila
njihov model Chevrolet Malibu iz 1979. godine. Kroz suđenje je postalo jasno kako je taj
model postao opasan za vožnju zbog želje GM-a da uštedi na proizvodnji kroz smanjenje
sigurnosti automobila. Direktiva iz vrha korporacije nalagala je da se u model koji je vozila
Patricia Anderson rezervoar za benzin pomakne na manje od 27,94 cm od branika auta
umjesto prijašnjih 50,08 cm, premda su na suđenju objavljeni interni dokumenti korporacije
odavali sigurnosnu preporuku od stručnjaka korporacije da rezervoar mora biti na najmanje
43,18 cm udaljen od branika. Također na modelu koji je vozila Patricia Anderson nije bilo za
prijašnje modele uobičajene metalne pregrade koja je odijeljivala rezervoar od branika kao
dodatna zaštita. Ono što je po Bakenu karakteristično patološki za korporativno ponašanje
jest činjenica da je GM potpuno svjesno došao do ovakve odluke smanjivanja sigurnosti u
svojim automobilima.[51] Naime, Edward C. Ivey, inženjer GM-a u Odjelu za unapređenje
dizajna dobio je zadatak s vrha korporacije da analizira mogućnost zapaljenja u GM autima.
U izvještaju “Analiza smrtnosti uslijed zapaljenja automibila” Ivey je izveo jednostavnu
matematičku računicu:
500 poginulih x 200.000$ po poginulom / 41.000.000 = 2.44$ po automobilu
Dakle, godišnje pogine 500 ljudi vozeći automobile GM-a. Ako se svakome u prosjeku isplati
odšteta od 200.000 dolara, na 41 milijun GM-ovih automobila koliko ih ima na cestama SADa, po automobilu smrt svake osobe košta 2,44 dolara. Troškovi koje je GM imao do tada s
pravilnim razmakom rezervoara od stražnjeg branika i metalnom pregradom između
rezervoara i branika po automobilu iznosilu su 8,59 dolara. Ušteda od 6,15 dolara previše je
primamljiv zalogaj za patološku instituciju ističe Baken. No, na suđenju 1999. godine porota
je odredila ponašanje GM-a moralno neprihvatljivim te je uz prihvaćanje suca određena
isplata Patriciji Amstrong u iznosu od 107 milijuna dolara plus kazneni iznos od do tada
124
nezabilježenih 4,8 milijardi dolara. Kasnije je ukupna kazna koju je GM trebao isplatiti
smanjena na 1,2 milijarde dolara, a korporacija je uputila žalbu sudu savezne države
Kalifornije. Trenutno je slučaj zastao kroz birokratska i pravna otezanja te sud savezne
države Kalifornije još nije zasjedao na ovu temu. Ovaj nas slučaj i ne bi toliko zanimao da se
radi o izoliranoj aferi i načinu djelovanja jedne korporacije. No GM je u ovom sporu toliko
paradigmatičnom za odnos korporacija i javnosti dobio podršku Trgovinske komore SAD-a
koja okuplja sve značajnije korporacije u toj državi. To okupljalište velikog biznisa SAD-a
smatra kako je odluka suda “nelegitiman ishod”, “krajnje problematičan” zbog poruke da “se
proizvođači ne upuštaju u cost-benefit analizu kada dizajniraju proizvode” čime se implicira
kako je cost-benefit analiza kao takva “vrijedna prezira” (2004: 63). Cost-benefit analiza je,
ističe se u potpori žalbi GM-a višem saveznom sudu, “pečat dobrog ponašanja korporacija”
te se logika koja je naglašava “ne može dovoditi u pitanje” (2004: 64). Nadalje se tvrdi kako
“porota nije dovoljno kvalificirana da može davati točne ocjene o slučajevima koji uljučuju
procjenu rizika, a koji uključuju kompleksne aspekte inžinjerstva” (2004: 65). Ono što je u
neku ruku šokantno su stavovi kako je “porota sklona staviti blokadu na svaki pokušaj da se
ljudski život izrazi u dolarima” (2004: 65). Većina ovih korporacija je potpisnica Global
Compacta u kojem se zaklinju u zaštitu ljudskih prava. Ako dobro legnu u cost-benefit
analizi. Sve je jasnije kako je globalna politička i ekonomska elita stvorila sistem koji počiva
na patologiji. I GM tu nije nikakva iznimka. Kako netko tko tvrdi da mu je stalo do ljudskih
prava, do ljudi, može matematički usporediti, u dolarima, ljudski život s razmakom
rezervoara od branika. Korporacije Firestone (podružnica Bridgestonea) koja proizvodi
gume i Ford (automobili) znali su još 1994. godine za nedostatke guma. Firestone ih je
nastavio proizvoditi, a Ford stavljati na svoje automobile. U SAD-u je zbog tih guma bilo
1400 nesreća, 250 ozlijeđenih i 88 mrtvih. Iz Venecuele je potvrđen 40 smrtnih slučajeva
zbog neispravnih guma, od kojih su se neke reklamirale i kao gume bolje kvalitete.
Najviše može šokirati patološka spremnost korporacija da lažu kako bi ostavarile svoj profit.
Tako je korporacija Mitsubishi 20 godina prikrivala ozbiljne kvarove na svojim automobilima
te su organizirali čak i tajne popravke samo kako bi ušutkali prosvjede kupaca. DuPont je još
1979. godine znao za opasnost od teflona, čestog premaza na posuđu, ali su isto odlučili
šutjeti. Phillip Morris je 40 godina tajio podatke o štetnosti cigareta. Ne samo to, u izvještaju
o pušenju koji su pripremili u toj korporaciji poručuje se kako je pušenje zapravo dobro za
ekonomiju jer ubrzava umiranje ljudi koji time prestaju biti opterećenje za državu. Čak se
ističe u izvještaju kako je na primjer Češka 1997. godine uštedila preko 100 milijuna funti
jer se nije morala brinuti i liječiti starije osobe koje su umrle od bolesti povezanih s
pušenjem. Monsanto je prije tri godine pristao platiti odštetu od 700 milijuna dolara u tužbi
125
koju je protiv njega podnijelo više od 20.000 stanovnika gradića Anniston u saveznoj državi
Alabami. Naime, Monsanto je godinama trovao taj kraj ispuštajući u okoliš, rijeke i na
otvorena odlagališta ostatke od proizvodnje otrovne kemikalije PCB korištene zbog
protupožarnog djelovanja u elektrici i elektronici. PCB je zabranjen 1979. godine, a
Monsanto se ujedno optuživalo kako nisu upozorili stanovništvo unatoč svijesti o
opasnostima izlaganju PCB-u. Stanovništvo, a posebno djeca u tisućama slučajeva
obolijevala su od raka, cerebralne paralize i drugih bolesti.
Sistem koji su stvorile korporacije i države je današnji neoliberalni kapitalistički sistem koji
na globalnom nivou širi pohlepu, neosjetljivost na išta doli zadovoljavanja nezasitne gladi za
profitom i sebičnost. Nakon što je otkriveno kako iz korporacije Sony špijuniraju ekološke
aktiviste i aktivistkinje koji žele regulirati proizvodnju i odlaganje visokotehnološke opreme,
iz te korporacije je dan komentar: “Očito je da smo mi zabrinuti za naš imidž i želimo se
osigurati da ako Greenpeace nešto sprema, mi budemo ispred.” Sony je prezentirao svoja
špijunska saznanja o svim ekološkim organizacijama pred drugim “konkurentskim”
korporacijama elektroničke opreme na zatvorenoj konferenciju u Brusselu 2000. godine.
Nakon što je prezentacija dospjela u javnost, Mark Small potpredsjednik nečega što se zove
Odjel za ekološka, zdravstvena i sigurnosna pitanja u Sonyju, odgovorio je kako priznaje da
prezentacija nije bila predstavljena “previše ukusno”, ali da se to mora shvatiti, jer ipak, nije
bila namijenjena javnosti.
Nakon što se predstavljao kao veliki prirodoljubac Bill Ford Jr. predvodio je pobunu
automobilskih korporacija protiv zakona o smanjenju emisije iz vozila u Kaliforniji. Uz Ford,
tužbu protiv California Resources Air Borda, tijelo koje je donijelo odluku koja stupa na
snagu 2009. godine, podržalo je 13 automobilskih korporacija Ford, BMW, DaimlerChrysler,
GM, Mazda, Mitsubishi, Volkswagen i drugi ističući kako samo federalne vlasti smiju donijeti
takav zakon, a ne savezne države. CO2 iz vozila zauzima 40 posto od ukupne emisije u
Kaliforniji. Bill Ford Jr., osjetio je šovenski zov i u pismu guverneru Kalifornije Arnoldu
Schwarzenegeru netom pred prihvaćanje zakona istaknuo kako bi prihvaćanje zakona bilo
antimaeričko, budući da japanski automobili kao Honda ili Toyota imaju manju emisiju od
američkih te bi tim zakonom bili u prednosti. Ford je u pismu budući zakon nazvao “kupuj
japansko”.[52] Predstavljajući se kao veliki ekolog 2000. godine, najavio je kako će do 2004.
poboljšati efikasnost svojih vozila koja puno troše (tzv. SUV-sport utility vehicle), ali je
prošle godine istaknuo kako je to bilo nemoguće zbog “nepovoljne poslovne klime i
tehnoloških izazova”. To je sve rezultiralo da je ekološka organizacija Blue Water Network
objavila 2004. godine reklame u novinama s likom Billa Forda Jr. pretvorenog u Pinokija
126
Forda Jr. Sama EPA je početkom kolovoza ove godine objavila studiju u kojoj se ističe kako
automobili američkih korporacija danas u prosjeku imaju manju efikasnost za šest posto u
potrošnji goriva od automobila prije 20 godina.
Ono što je najtragičnije jest to što korporacije tako stvaraju i šire te vrijednosti i izvan svoga
direktnog dohvata pa se ovakvi kulturni obrasci počinju prelijevati i po drugim društvenim
dimenzijama i sektorima. Korporacije vode “utrku prema dnu”, odnosno stvaraju svijet u
kojem bi se ljudi, radnici, regije i zemlje natjecali u utrci prema dnu, kako bi se natjecali na
aukciji u kojoj trebaju ponuditi najmanje u zaštiti radničkih prava, poreza, regulativa o
zagađivanju i drugih važnih socijalnih i ekoloških prava. Naime, danas uslijed procesa
globalizacije, korporacije prebacuju svoje “prljave” djelatnosti u ekonomski nerazvijene
zemlje gdje ne postoji razvijen sistem radničkih prava, gdje se ne poštuju, ako ih uopće
službeno i ima, ekološki standardi, uglavnom tamo gdje je profitabilno (u)lagati kako bi se
novac lakše plodio i vraćao u centar. Takvo globalno natjecanje ogleda se u prijetnji
korporacija kako će prebaciti proizvodnju u “za investicije povoljnije područje”, ukoliko dođe
do zahtjeva za organiziranjem nezavisnih sindikata ili povećanja poreza na profit. Uz “utrku
prema dnu” veže se i porast tzv. eksportno procesnih zona, izvozno orijentiranih zona ili
zona za slobodnu trgovinu koje su nastajale usporedo sa stupanjem na scenu neoliberalnog
kapitalizma, a predstavljane su kao rješenje za ekonomski spas zemalja u razvoju. Gotovo
sve epz stvorene su nakon 1971. godine. Do polovice ’60-ih godina postojale su samo dvije
epz – u Portoriku i Indiji. Po podacima Međunarodne organizacije rada ima ih oko 850 i
zapošljavaju gotovo 30 miljuna ljudi, a locirane su u zemljama u razvoju (Ziegler, 2003).
Sektori zapošljavanja su dosta uniformirani. Skoro pola zaposlenih u azijskim epz-ima radi u
elektroničkoj industiji. U Meksiku je 60 posto unutar električnoga sektora, a sljedećih 30
posto odlazi na tekstil i odjeću. Gotovo 90 posto zaposlenih u nekim sektorima (odjeća,
obuća…) čine žene. Samim time su donekle upitne široko popularne tvrdnje o
“postindustrijskom dobu”, “postkapitalističkom društvu” (Drucker, 1993) ili “kibernetskom
dobu, jer vrlo često manufakturna proizvodnja nije nestala, već je samo prebačena u zemlje
u razvoju gdje su troškovi manji, a profit veći. Iz tekstilnih tvornica smještenih u free trade
zonama ističu kako “preferiraju zapošljavati mlade djevojke i žene, jer imaju spretne
prstiće”. (Maquiladora Solidarity Network, 2000). National Labor Comittee iz SAD-a u
svojim je istraživanjima i proučavanju plaća u pojedinim industrijskim sektorima zemalja
Trećega svijeta izračunao razmjere ogromnih profita koje globalne korporacije takvom
politikom ostvaruju. Uspoređivanjem proizvodnje traperica u SAD-u i Nikaragvi vidljivo je
kako su za taj isti posao radnik ili radnica u SAD-u plaćeni 8,31 američkih dolara na sat, dok
se u Nikaragvi dobije 23 centa. Kada se taj dnevni profit pomnoži s, uglavnom, 7 radnih
127
dana u tjednu kroz cijelu godinu dobije se čisti profit samo na uštedi plaćanja radnika i
radnica za jedan proizvod od 8,4 milijuna američkih dolara godišnje. Sličnu priču
kalkuliranja našao je i socijalni aktivist Charles Kernaghan dok je istraživao radne uvjete u
Nikeovim tvornicama na Dominikanskoj Republici. Nevjerojatno je da je Kernaghan
pronašao na smetlištu interne dokumente iz Nikeja u kojima se jasno vidi način odnosa
prema, uglavnom, mladim djevojkama koje rade za tu korporaciju. Naime, proizvodnja jedne
majice podijeljena je u 22 odvojene operacije te se za svaku operaciju odredilo dozvoljeno
vrijeme u kojem se dotična mora izvršiti te broj očekivanoga profita na kraju. Tako se došlo
do rezultata da se svaka majica mora proizvesti za najviše 6,6 minuta, što znači 8 centi rada
za majicu koja se u SAD-u prodaje za 22,99 dolara (Bakan, 2004). Nevjerojatno je da Nike u
travnju 2005. godine javno objavio kako priznaje “dugogodišnja zlostavljanja i izrabljivanja
radnika u njihovim tvornicama širom svijeta”. I nikom ništa. Korporacija se jedan dan
probudila i odlučila priznati činjenice za koje su do prije koji mjesec tužili i tražili odštetu
zbog nanošenja loših obrisa na njihov sjajni imidž. Nike je bio jedna od najzlatnijih kuglica
na ukrašenom drvcu UN-ovog Global Compacta. U trenutku dok su potpisivili Ugovor
“dobrovoljnog” karaktera u kojem su isticali predanost zaštiti ljudskih i radničkih prava,
kršili su ih nemilice po cijelom svijetu i ostvarivali ogromne profite. Nike se nije niti osvrnuo
na moguću odštetu izrabljivanim radnicima i radnicama. Ovakvi medijski ispadi nemaju
nikakve svrhe dok se korporacijama i dalje bude dozvoljavalo “dobrovoljno” riješavanje
problema koje proizvode bez da ih se prisili na vanjsku kontrolu i nadgledanje. A za takvo
stanje su na kraju krajeva najodgovornije državne vlasti i politika.
Možemo govoriti i o “globalnoj feminizaciji rada” (Parreňas, 2001) za određene poslove. Od
početka devedesetih godina prošloga stoljeća žene čine više od pola svih filipinskih
migracijskih kretanja. Od tih migrantkinja, dvije trećine je zaposlenih kao radna snaga u
kući. Parreňas je istraživala filipinsku migracijsku populaciju koja danas broji 6,5 milijuna
ljudi. Zaključuje kako filipinsku žensku migraciju možemo označiti kao “suštinske uslužne
radnice globalizacije”. Pri tom se pita: “Nisu li te žene koje odlaze raditi na loše plaćena
radna mjesta tisuću kilometara daleko samo još jedna vrsta robe?” Zapadne zemlje se
bogate na toj transakciji i trgovini jer dobivaju jeftinu radnu snagu, dok njihova vlastita
ženska populacija obavlja bolje plaćene poslove. Filipini se kao država (ne kao društvo)
bogate s obzirom koliku ogromnu svotu novaca te žene šalju svojim obiteljima za trošenje na
otoku. Možemo li govoriti kako zbog određenog načina života i vrijednosti bogate
postindustrijske zemlje “uvoze i majčinsku ljubav?” Parreňas nadalje povezuje emigraciju s
Filipina s nazadovanjem cijeloga filipinskog društva, budući da odlazi najobrazovaniji sloj.
Dapače, povezuje cjelokupnu situaciju filipinske migracije s uvjetima i očekivanjima Svjetske
128
banke te Međunarodnoga monetarnog fonda. Naime, ukupan vanjski dug Filipina došao je
do cifre od 35 milijardi američkih dolara. Okrenutošću prema izvoznoj ekonomskoj politici,
Filipini izvoze i radnu snagu, koja potom godišnje na Filipine u tvrdoj valuti vrati 6 milijardi
američkih dolara godišnje te time pokriva veliki dio koji je potreban za godišnju otplatu
vanjskoga duga. Time su Filipini dovedeni u zatvoreni krug, budući da je nezamislivo da se
veliki dio tih emigranata vrati jer za njih nema toliko posla (predviđanja ističu da bi
nezaposlenost skočila na 40 posto, što bi bila prava katastrofa s obzirom da 70 posto
stanovništva ionako živi u siromaštvu), a s druge strane filipinsko društvo time erodira, jer
najobrazovaniji i najobrazovanije odlaze raditi u strane zemlje kako bi mogli prehraniti
vlastite obitelji. Budući da u privređivanju Filipina emigrantski radnici i radnice dolaze
odmah iza elektroničke industrije, Pareňas zaključuje da su oni/e roba, kao i svaka druga,
dapače proizvod Filipina (i svjetskih financijskih institucija) koji uvelike doprinosi rastu
bruto nacionalnoga proizvoda. Time su one zapravo svedeni na objekt globalizacije koji je
dodatno u kontradiktornoj situaciji, jer jedino Filipine smatraju svojim pravim domom i
povratak kući se smatra prestankom njihove osobne otuđenosti, ali s druge strane
ekonomski razlozi sprječavaju ih u toj nakani, ili je barem osjetno usporavaju, čime se krug
opet zatvara. Potreba Zapada za reproduktivnim radom, što uključuje brigu za kuću
općenito, a nadalje brigu za starije osobe i djecu te socijalizaciju djece, počesto se tumači i
kao “rasna divizija reproduktivnog rada” (Evelyn Nakano Glenn) budući da su na tim radnim
mjestima uglavnom zaposlene žene nebijele boje kože. Dapače, Parreňas zaključuje kako
postoji sukladnost između masovnog ulaska žena iz bogatih zemalja na tržište rada s
dolaskom ženske imigracije iz manje razvijenih i ekonomski bogatih zemalja. Danas su
granice bogatih zemalja čvršće od Berlinskoga zida, ne samo u arhitektonskom obliku.
Dovedeni smo pred apsurdnu situaciju da su granice otvorene za protok novca i profita,
otpada i zagađenja, ali ne i za slobodan protok ljudi koji postaju imobilni. Europska Unija
zapravo tiho postaje tvrđava koja mora sačuvati svoju civilizacijsku tradiciju pred divljacima
koji nadiru gumenim čamcima ili u hladnjačama. Istovremeno će po potrebi uvoziti te
imigrante i imigrantkinje kao jeftinu radnu snagu te ih također po potrebi stavljati na
pladanj desničarskim i rasističkim skupinama koje će tako uvijek imati, naravno po potrebi,
dežurnog krivca za “domaću” nezaposlenost.
Ljudi koji s ogromnom nadom bježe u prikazima reklama na blještavi zapad od siromaštva
vlastitih (polu)diktatura, često kasno osjete da su ekonomski potrebni za težak rad i bijednu
plaću, odnosno da politički glume topovsko meso nezadovoljnoj domaćoj radnoj snazi koja
pak zbog svoje situacije postaje lak plijen različitih rasističkih agitatora. To što razlozi
nezaposlenosti domaće radne snage prije leže upravo u onim ljudima koji su i namamili
129
dolazak jeftine strane radne snage, ostaje prekriveno blještavilom reklama i jeftinih
duplerica. I samo društvo, kada počne grintati na imigrante, zapravo se debelo guši u
vlastitoj licemjernosti jer bi teško bila ostvariva lagodnost koju imaju gotovo sva zapadna
društva bez imigranata kao radne snage. Na tragu zaključka Parreňasove možemo reći kako
imigranti gotovo nikad ne zauzimaju poslove nekome od “domaćih” jer su za njih rezervirani
najgori poslovi u proizvodnji i uslugama koje nitko više neće. Tek će se zajedničkom
strategijom i direktnim akcijama sindikata s ostatkom civilnoga društva (mladi, studenti,
imigranti, ekološki i humanitarni aktivisti, organizacije za mirovnu edukaciju i ljudska prava,
grupe za prava žena…) globalna “utrka prema dnu” moći preobraziti u globalizaciju od dna,
od samih ljudi na temeljima međusobnog razumijevanja i solidarnosti. Ti temelji također
trebaju i jedino mogu biti bez granica – zaista globalni. Ako ovakvu politiku neoliberalnog
kapitalizma definiramo kao nasilnu, jer ne dozvoljava pravo na izbor niti pravo na različitost,
jer nudi fiktivnu mogućnost biranja, predstoji nam raditi na globalizaciji međusobnog
razumijevanja i pomaganja te održivosti u ekološkom i pravednosti u socijalnom smislu. Da,
predstoji nam dalje raditi na ukidanju granica, jer su neodvojive od kulture nasilja i
razdvajanja.
Vrlo često se kritike očajnih radnih uvjeta u tvornicama koje nas opskrbljuju odjećom,
obućom i drugim vrstama roba, odbacuju uz ljigavi prigovor kako je i to bolje (tih par dolara
na dan, ako i toliko zaradi prosječan radnik ili radnica) nego da su na smetlištu ili se bave
prostitucijom. To je isto kao kad bi robovlasnički sistem opravdavali usporedbom s
koncentracijskim logorima i plinskim komorama. Razumljivo je da će svatko izabrati biti
robom. Onda se vade i ljudi iz njihovih teških sudbina gdje oni sami isto tako razumljivo
ističu kako im je bolje rintati za neku od globalnih korporacija nego biti na smetlištu. No,
ono na što te korporacije ne žele odgovoriti je – zar je to vrhunac za te ljude u 21. stoljeću?
Živimo li mi zaista u svijetu koji je izgubio svaki oblik suosjećanja i odgovornosti te slavi
cinizam kao odgovor na sve probleme. Sve veći broj ljudi koji se gura na širokoj lepezi
siromaštva i bijede uporno se želi uvjeriti kako za njih nema alternative. Dapače, oblikuje im
se radni dan od 18 sati dnevno u ljudski, radno i ekološki očajnim uvjetima kao uvjet njihova
opstanka.
Zaista možemo primijetiti isti tip ucjene kao i prije 130 godina kada je riječ o radnicima u
tadašnjoj Europi (Baricco, 2004). Više od 130 godina ekonomskoj, političkoj i intelektualnoj
eliti kapitalizma nije bilo dovoljno da pronađu dostojanstvenije opravdanje za iskorištavanje
ljudi. Taj pritisak da se prihvati kako je sasvim normalno da neki ljudi izgube cijeli život u
tvornicama osiguravajući nama Zapadnjacima više ili manje luksuzne stvari, toliko je jak da
130
ga ponekad prihvate i sami aktivisti pokreta. Ovo nije apel za ukidanje tih radna mjesta.
Dapače, ovo je apel da se uvjeti tih radnih mjesta moraju poboljšati. Nije istina da
korporacije nemaju novaca za to, već se silna zarada slijeva u džepove malog broja direktora
i menadžera, dok se loši radni i općeljudski uvjeti samih radnika i radnica opravdavaju
nedostatkom sredstava. Bez prevelike filozofije, možemo potpuno otvoreno zaključiti kako je
proces koji se skriva iza lažne dogme o “slobodnoj trgovini” socijalno nepravedan do boli.
Uostalom, kako govoriti o socijalnoj pravednosti kada 30.000 vijetnamskih radnica u
Nikeovim tvornicama zaradi ukupno u godinu dana isto koliko i globalno obožavani košarkaš
koji isti proizvod reklamira. Kada bi Nike preusmjerio svega 3,5 posto od svojih ulaganja u
reklame i promociju, mogao bi udvostručiti plaće svih svojih radnica u Kini i Indoneziji
(Wichterich, 2000). Da se njihove sulude zarade preusmjere prema potrebama onih koji
proizvode, vrlo brzo bismo shvatili kako alternativa katastrofalnim ili lošim radnim uvjetima
nije ulica i još veća bijeda, već život dostojan čovjeka. Česti su slučajevi zloupotrebe i u
bogatim zemljama, gdje takve poslove zauzimaju ilegalni imigranti koje se lako ucijeni s
obzirom na njihov položaj. Najčešće rade u tekstilnoj industiji te na farmama za uzgoj hrane.
Prema podacima američkoga Ministarstva rada, preko 60 posto tekstilnih tvornica u Los
Angelesu su “sweatshopovi” (Danaher i Mark, 2003). Polovicom ’90-ih godina potvrđena su
kršenja radničkih prava u preko pola tvornica u San Francisku i Oaklandu, pri čemu je
zabilježeno čak i prisiljavanje na rad bez ikakve plaće.
Obični radnici u bogatim zemljama također su u sve gorem položaju. Economic Policy
Institute izračunao je u periodu između 1973. godine i 1998. godine smanjenje vrijednosti
radnog sata s prosječno 11,61 na 10,82 američkih dolara (Weisbrot, 1999). Radnici i radnice
sve više gube sigurne i bolje plaćene poslove te dobivaju poslove s pola radnog vremena,
privremena zaposlenja uz sve monotoniji rad, bez mogućnosti učlanjivanja u sindikate. Često
su, pogotovo osobe ženskoga spola prisiljene raditi i više poslova kako bi mogle zadovoljiti
osnovne potrebe. O kvaliteti tih poslova dovoljno govori i situacija na Clintonovoj press
konferenciji kad je ovaj navodio svoje uspjehe u rastu zapošljavanja u SAD-u na što mu jedna
žena iz publike odgovorila: “Znam, ja ih imam četiri” (Bader, 2000: 131).[53] U Britaniji u
devedesetima više od dvije trećine poslova bili su honorarni, od čega 90 posto otpada na
žene (Wichterich, 2000). Danas je svega 12 posto američkih radnika i radnica učlanjeno u
neki od sindikata i njihov broj se kontinuirano smanjuje. Čak 75 posto najmoćnijih i
najbogatijih korporacija po magazinu Forbes imaju radnu mjesto konzultanta za
zaustavljanje stvaranja radničkih sindikata. Godišnje na poslu ili od bolesti uzrokovane
poslom umre čak dva milijuna radnika. Najviše ih, 100.000, umre od raka uzrokovanog
radom s azbestom. Prema podacima ILO-a u 2004. godini tri četvrtine radnika i radnica živi
131
u uvjetima “ekonomske nesigurnosti” (WWI, 2005). S druge strane, tri četvrtine korporacija
koje vrše svoju proizvodnju u SAD-u ne plaćaju nikakav porez. Korporacije sa sjedištem u
SAD-u uspjele su izbjeći plaćanje 45 milijardi dolara poreza godišnje tako što su umjetno
dogovarale troškove i transakcije sa svojim vanjskim podružnicama. Korporacije to rade na
dva načina: pretjeranim zaračunavanjem robe koja odlazi u vanjske podružnice i pretjeranim
umanjivanjem robe koja se vraća u SAD, što je taktika poznata kao “transfer pricing”.
Također, prilikom svakog otpuštanja radnika i radnica korporacijama uvijek rastu dionice na
burzama. Poruka je jasna, biznisu raste vrijednost kada baca radnike na ulicu. Raste mu
vrijednost i kada smulja obične ljude. Nakon sloma dot-com sektora u prvoj polovini 2001.
godine, tzv. mali ulagači su izgubili milijarde dolara, kao i obični građani koji su sumanuto
ulagali u taj sektor prijašnjih godina kada su ih brokerske tvrtke mamile pričama o procvatu
i nepresušnom vrelu profita. Kako je pisao Zvonko Pavić u Jutarnjem listu (25.04.2001) “od
367 tvrtki koje su javno ponudile svoje dionice na burzama vrijednosnica u protekle tri
godine (počevši od 1997.), čak 316 ih je tržilo ispod početne cijene”. Nestalo je 2,5 milijardi
dolara u svega godinu dana od proljeća 2000. godine kada je sapunica Internet tvrtki bila na
vrhuncu, svota nezabilježena u povijesti u tako kratkom roku. Menadžeri financijskih kuća i
investicijskih banaka trljali su ruke brojeći provizije i zarade mjerene stotinama milijuna
dolara dobivene knjigovodstvenim i drugim uslugama prilikom mamljenja lakovjernih
ulagača u tada prikazane profitabilne Internet firme. Naravno, ostaje pitanje što je s tim
običnim malim ulagačima, žednima kratkotrajne zarade. Gdje su granice njihove pohlepe?
Jesu li nas direktori i menadžeri zarazili svojom pohlepom? Pohlepa korporacija ide zajedno
s neviđenom bahatošću. Dok njihovi radnici i radnice rade za manje od 10 dolara na dan, a u
zemljama u razvoju i za nekoliko centi ili dolar-dva na dan, plaće i honorari te dividende koje
si isplaćuju vodeći direktori i menadžeri dosežu nejvjerojatne visine. Prosječni menadžer ili
direktor korporacije u SAD-u, 2001. godine zaradio je više od prosječnog radnika za čak 350
puta i taj nesrazmjer se sve više širi. Poslije 2001. godine narastao je na omjer 411:1. Da bi
radnica koja na Haitiju radi za Disney zaradila kao direktor korporacije Michael Eisner u
jednom satu, morala bi raditi skoro 17 godina (Ziegler, 2003). Dapače, posebno bode u oči
činjenica kako si veće “nagrade za dobar i težak rad” isplaćuju direktori korporacija koje se
nalaze pod određenim istragama zbog sudjelovanja u nekim ilegalnim poslovima. Tako su si
direktori takvih inkriminiranih korporacija od 1999. do 2001. godine isplaćivali za 70 posto
veće plaće i nagrade nego što je tada bio prosjek (UFE, 2002). Kada su nakon terorističkih
napada na SAD, avio korporacije dobile pomoć od države u iznosu od 25 milijardi dolara,
radnici su i dalje dobivali otkaze, ali su si direktori, i najviše menadžeri, uredno povećali s
tim novcem primanja za 33 posto. Keneth Lay, direktor Enrona u godini kada je zajedno s
132
ostalim rukovodstvom korporacije uništio istu, digao je 152,7 milijuna dolara na osnovu
plaće i dionica. Dobio je 11.000 puta više nego što je minimum odštete za radnika kada
dobije otkaz.
Profit koji farmaceutske korporacije ostvaruju na lijekovima za tretiranje AIDS-a mjeri se u
milijardama dolara. Upravo GlaxoSmithKline predvodi listu najbogatijih zaradom na bolesti s
9 milijardi dolara. Dalje slijede: Merck&Co. 7 milijardi, Pfizer Inc. i Behtingen Ingelheim 5,5
milijardi, Roche 5,1 milijardi, Bristol Meyers Squibb 4,5 milijardi i Abbott Laboratories 4
milijarde dolara (Sanja Simić, Jutarnji list, 25.08.2001.). Stoga kada Gates velikodušno daje
velike novce u borbi protiv AIDS-a, pravi je cinizam da se upravo obogatio zahvaljujući
korporativnom shvaćanju patentnih prava, TRIPS sporazuma unutar WTO-a što je presudno
u nemogućnosti siromašnih zemalja da kupe jeftinije varijante lijekova protiv AIDS-a. Novac
koji ulaže u fondaciju koju je osnovao u borbi protiv AIDS-a iznosi dva posto njegovog
bogatstva. To je kao da čovjeku kojeg ste osiromašili svaki dan u šešir ubacite pet kuna i
definirate to kao humanost. O prijekoj potrebi pojedinih zemalja da zaštite svoje bolesno
stanovništvo proizvodnjom ili kupovinom jeftinijih generičkih verzija lijekova protiv AIDS-a,
direktor Glaxo Smith Klinea Jean-Pierre Garnier izjavio je: “Ovo je ekonomski rat. Imamo
par piratskih kompanija koje žele potkopati sistem patenata… One bi prosperirale krađom
naših otkrića” (Seabrook, 2003: 72). Idemo vidjeti kako Glaxo otkriva. U New Yorku je 2004.
godine glavni tužitelj Eliot Spitzer konačno podigao tužbu protiv farmaceutske korporacije
GlaxoSmithKline. Glaxo je godinama tajio nuspojave svog lijeka Paxila koje se kreću od
stvaranja ovisnosti do sklonosti samoubojstvu kod mladih. Još početkom te godine u BBC
Panorama objavljeno je postojanje internog dokumenta iz korporacije koji dokazuje kako su
u Glaxu znali da je Paxil opasan za djecu. Spitzer je citirao dokument Glaxa iz 1998. godine
u kojem se ističe kako korporacija mora “upravljati širenjem ovih podataka kako bi
minimalizirala potencijalno negativni utjecaj na prodaju”. Glaxo je odbio optužbe, uz
napomenu kako se ipak slažu s novim etiketiranjem lijeka s najjačim upozorenjem kako je
naložila Food and Drugs Administration. Istaknulo se na lijeku kako dvostruko povećava
rizik od suicida kod djece. Samo 2002. godine više od dva milijuna recepata na Paxil je
ispisano djeci i adolescentima u SAD-u. Od toga je skoro 900.000 imalo dijagnozu
poremećaja raspoloženja i depresije. U lipnju je Glaxo pristao platiti 2,5 milijuna odštete.
Isto, korporacija Abbot Laboratories povećala je cijenu Norvira, svog lijeka protiv AIDS-a za
400 posto. Naime, znanstvenici su otkrili da je Norvir prejak, preotrovan ako ga se uzima
zasebno, ali u manjim dozama djeluje odlično kao pojačivač efikasnosti drugih lijekova protiv
AIDS-a. To povećanje se neće primjenjivati ukoliko se Norvir kupi s Kaletrom, drugim
lijekom Abbota protiv AIDS-a. Time je Kaletra postala jeftinija od drugih lijekova kojima
133
Norvir služi kao pojačivač. Treba li uopće spominjati kako je Norvir razvijen uz pomoć
državnih subvencija, dakle javnim novcem.
FDA-in stručnjak za sigurnost lijekova dr. David Graham nazvao je to “možda najvećom
katastrofom u sigurnosti lijekova u ovoj zemlji”. Za vrijeme svjedočenja pred senatskim
odborom dr. Graham je rekao kako je 88.000-139.000 ljudi pretrpjelo srčani udar zbog
uzimanja lijeka Vioxxa protiv artritisa. Od toga je direktno preminulo 35.000-55.000 ljudi.
Nuspojave su proizvođaču lijeka, korporaciji Merck, bili poznati još od 2000. godine kako je
objavio The Lancet, jedan od najpoznatijih medicinskih časopisa na svijetu. U studiji se ističe
istraživanje na 25.273 pacijenata, te je otkriveno kako oni koji su uzimali Vioxx imaju 2,3
puta veću sklonost za razvoj srčanoga udara. Merck je u rujnu 2004. godine povukao lijek.
Dr. Graham je kasnije izjavio kako su mu nadređeni prijetili da će izgubiti posao zbog svog
svjedočenja u kojem je naveo još pet lijekova koji mogu uzrokovati slične posljedice. U
privatnoj tužbi koju je podnijela protiv Mercka zbog smrti supruga, Carol Ernst je u kolovozu
2005. godine dobila presudom porote na sudu u Texasu odštetu od 253 milijuna dolara.
Nakon presude, Mercku su dionice na burzama pale za 3,3 posto. Korporaciji slijedi 4200
tužbi vezanih za slučaj Vioxx. Farmaceutske i biotehnološke korporacije često se žale kako
nemaju dovoljno novaca za istraživanja i razvoj, te kako im je zato potrebno očuvati patentna
prava i visoke cijene lijekova. U zadnje vrijeme im je fora naglasiti kako gube novac jer drugi
proizvode generičke varijante njihovih lijekova, nekoliko puta jeftinije u siromašnijim
zemljama. No kada pogledamo koliko zarađuju najviši predstavnici tih korporacija, jasno
vidimo gdje odlazi novac od zarade: direktori korporacija u ovom sektoru zarađuju: Hank
McKinnell (Pfizer) – godišnje 28 milijuna dolara + u dionicama 30,6 milijuna dolara;
Raymoind Gilmartin (Merck) 19,5 milijuna dolara + 48 milijuna dolara u dionicama; P.R.
Dolan (Bristol Myer-Squibb – 8,5 milijuna dolara + 3,4 milijuna dolara u dionicama; Jean
Pierre Garnier (GlaxoSmithKline) – 11,8 milijuna dolara i C.O. Holliday (DuPont) – 13,5
milijuna dolara. Ubrojite još k tome plaće, bonuse i uloge u dionicama drugih visokih
menadžera ovih korporacija i priča o nemanju novaca za razvoj i istraživanja lijekova postaje
prozračno šuplja.
Najiskrenije se ta opsjednutost totalnom vlašću i monopolom uz sve veće zgrtanje profita
izražava ovako: “Svi mi u Coca Cola obitelji budimo se svaki dan znajući da će svaka osoba
od 5,6 milijardi ljudi na svijetu taj dan biti žedna… Ako uspijemo za tih 5,6 milijardi ljudi
učiniti nemogućim da izbjegnu Coca Colu… onda smo osigurali budući uspjeh za mnogo
sljedećih godina. Bilo što drugo nije opcija” (Kingsnorth, 2003: 126). Coca Cola posluje u
preko 200 zemalja, više zemalja od UN-a. Zapravo bi ona mogla dati UN-u da potpiše kakav
134
globalni ugovor, a ne obrnuto. Coca Cola u Africi pristaje platiti testiranje na AIDS samo
1500 ljudi koje direktno zapošljava, dok 100.000 ljudi koji rade posredno za Coca Colu nisu
vrijedni testiranja, jer, to je skupo za Coca Colu. U Indiji se pak ljudi koji žive u blizini Coca
Colinih postrojenja žale na isušivanje bunara, nedostatak vode te zagađivanje vode. Iz
korporacija obično kažu “nije li vam se pričinilo”, kad im uputiš neku ovakvu pritužbu. Kažeš
da nemaš vode, a odgovorni za to te pitaju “jesi li siguran da nisi malo lud”? Kada su se
Solinjani 2001. godine žalili na smrad koji dolazi iz otpadnih voda obližnje punionice Coca
Cole, direktorica za odnose s javnošću Coca Cola Beverages Hrvatska Majda Tafra-Vlahović
im je u najboljoj maniri postmodernističkog relativizma odgovorila: “Smrdi li nešto stvar je
osobne, individualne procjene” (Slobodna Dalmacija, 03.04.2001.). I to je to, indijski seljaci
individualno procjenjuju da im se krade pa zagađuje voda, a Coca Cola individualno
procjenjuje da to ne stoji. Inače u korporacijama, posebno u njihovim reklamama,
individualnost se cijeni. Ono “uhvati život”, “ti si gospodar svoje sudbine”, “možeš sve što
poželiš” i ostale new age fraze fino su upakirane u poruku kako smo im svi mi posebni i
jedinstveni. Osim kada nam se nešto čini. Onda imamo samo individualnu procjenu. Coca
Cola je odbila odgovornost za isušivanje bunara te okrivila sušnu godinu. Kako bi smirila
tenzije i nezadovoljstvo, korporacija je ipak odlučila opskrbiti sela cisternama pitke vode.
Center for Science and Environment iz Indije objavio je 2003. godine kako su u nekoliko
proizvoda korporacija Coca Cole i Pepsija pronađene veće količine otrovnih elemenata (DDT,
Lindane, Chlorpyrifos i Malthion) nego što je to dopušteno. Količine pronađene su veće za
36 puta kod Pepsi Cole nego što je dopušteno u EU, a kod Coca Cole 30 puta veće. Sa
zajedničke presice ovih navodno konkurentnih korporacija odaslana je poruka kako indijski
potrošači piju isto zdravo piće kao i potrošači u EU. Također, u indijskoj državi Kerali
otkriveno je kako je Coca Cola poklanjala škart od proizvodnje lokalnim seljacima kao visoko
vrijedno gnojivo, ali im nisu napomenili kako je otpad pun kadmija i žive.
U ožujku 2003. godine Coca Cola je nadmašila samu sebe. U Velikoj Britaniji otkriveno je
kako njihova odlična izvorska voda Dasani nije ništa drugo do voda iz Temze koju svatko u
Londonu može popiti otvaranjem pipe. U Coca Coli su na početku isticali kako to ipak nije
izvorska voda, ali da je oni kroz “visoko sofisticirani proces pročišćavanja baziranog na
NASA-inoj svemirskoj tehnologiji” zapravo učine i boljom od nekog običnoga planinskog
izvora. No svemirska tehnologija ovog visoko etičnog proizvođača pića znači ovo: prvo
uzmeš vodu iz pipe, onda je potjeraš kroz proces pročišćenja i nazoveš je izvorskom te joj
daš neko zvučno ime, na primjer Dasani. Staviš cijenu na boce. Kad se sazna za ovu
odvratnu muljažu, pokušavaš se izvući iz sramote, ali kao da ni to nije dovoljno, otkrije se ne
samo da voda nije izvorska, osim ako se pipu ne smatra izvorom, već da je voda dobivena
135
tvojom svemirskom tehnologijom otrovna. Naime, prilikom procesa pročišćavanja u Coca
Coli su radi boljeg okusa dodali kalcijevog-klorida koji sadrži bromid. Onda su to sve
napumpali ozonom, pa je bromid (koji je u redu) oksidirao u bromat (koji nije u redu i
otrovan je). U bocama na policama pronađena su doze bromata dva puta veće od
dopuštenih. Inspektorat za pitku vodu proučio je i vodu iz Temze i zaključio kako nema
nalaza bromatu. Sva izvorska voda Dasani povučena je s polica, a u reklamiranje iste
potrošeno je 7 milijuna funti. Iz Food Standard Agency su rekli kako je rizik od povećanog
raka ipak mali, mada je dopuštena doza bromata dva puta veća. Iz Coca Cole su rekli kako
oni dobrovoljno povlače Dasani s polica, jer žele “osigurati da samo proizvodi najveće
kvalitete budu ponuđeni kupcima” (Lawrence, 2004). U kolumbijskim postrojenjima Coca
Cole proteklih godina je bilo 179 grubih prekršaja (otmice, mučenja…) radničkih prava te
čak 9 ubojstva. Iz Coca Cole su rekli kako nemaju kontrolu nad svojim tvornicama i kako ne
gaje politiku protiv sindikata. Nevjerojatno je da u Coca Coli tvrde kako ne znaju da
desničarske paramilitarne skupine harače po njihovim tvornicama. Deval Patrick, bivši
glavni pravni savjetnik Coca Cole, a još prije asistent državnom odvjetniku SAD-a, dao je
ostavku 2004. godine na položaj u korporaciji zbog protivljenja Coca Cole da se sprovede
nezavisna istraga o događajima u kolumbijskim postrojenjima. U SAD-u je podignuta
zajednička tužba International Labour Rights Funda i United Steelworkers of America u ime
kolumbijskoga sindikata Sinaltrainal protiv Coca Cole. Sud u Mijamiju odredio je kako je
Coca Cola odgovorna za smrt svojih radnika te dozvolio početak procesa u SAD-u. Federalni
sud je 2003. odbio tužbu s obrazloženjem kako je odnos između Coca Cole i njenih punionica
u Kolumbiji bio “previše oslabljen” da bi se korporacija smatrala odgovornom. Još su dodali:
“Kolumbija je opasno mjesto, ali Coca Cola će učiniti sve da nastavi osiguravati sigurnost
radnika.” U Coca Coli su nastavili osiguravati sigurnost radnika odbijanjem prihvaćanja
Sedam zahtjeva sindikata, i perfidnim pokušajem u medijima povezivanja sindikata radnika
u tvornicama pića i hrane s terorizmom. Nakon toga, Coca Cola je u srpnju 2004. predala
žalbu na status Sinaltrainal sindikata Ministarstvu socijalne zaštite. Bilo je jasno kako se
Coca Cola okreće provjerenijim metodama s obzirom na utjecaj ove korporacije na politiku.
U kolovozu je rezolucijom 2994 zahtjev Coca Cole prihvaćen te su na taj način sindikat
učinili ilegalnim. Sinaltrainalu je uskraćeno pravo na žalbu te je odluka potvrđena u
studenom 2004. godine. Sinaltrainal je pozvao na globalni bojkot Coca Cole. Tako Coca Cola
ima moć zabraniti radnički sindikat.
Ljudi, kad ih netko otvoreno laže, ne žele imati više posla s tom osobom. I smatraju je
patološkom kako bi rekao Bakan. Ipak, ljudi i nakon ovih informacija i dalje kupuju Coca
Colu. A oni nam i dalje umiruju savjest pa kao najbolji đaci shellovske škole, Coca Cola
136
Beverages Hrvatska d.d. u svom Socijalnom izvješću iz 2003. godine tepa: “Predani smo
iskrenosti i poštenju, poštovanju dostojanstva i različitosti među ljudima, podršci
zajednicama u kojima djelujemo i zaštiti okoliša”. Pokazatelj koliku moć imaju korporacije
stoji u tome da Coca Cola i nakon očitog tretiranja ljudi kao zadnjih idiota u Indiji,
Hrvatskoj, Kolumbiji, Velikoj Britaniji i bilo gdje drugdje i dalje će biti prihvaćena od ljudi
koji će reći da mrze lažljivce, pohlepne i sebične osobe. Postavili smo korporacije na tron
neizbježnosti i nismo u stanju zamisliti alternative ili život bez njih. Brutalni je cinizam da
korporacije taj život uništavaju i pritom imaju osmijeh na licu. Tome kao primjer može
poslužiti da je BBC javio Unileveru da je 2003. utvrđeno korištenje dječje radne snage u
indijskim postrojenjima za proizvodnju pamuka, nakon čega je iz korporacije odgovoreno
kako su “svjesni problema i kako ulaze u široku korespondenciju oko toga… ali ne
prihvaćaju direktnu odgovornost”.[54] Široko će korespondirati. Dječji rad je i dalje
sveprisutan unutar najjačih korporacija. Razne grupe za dječja i radnička prava utvrdile su,
spomenut ćemo samo neke, dječju radnu snagu u korporacijama tekstilne industrije (Nike,
Reebok, Levi Strauss…), prehrambene industrije (McDonald’s), industriji dijamanata (De
Beers), industriji za djecu samu (Walt Disney), trgovačkim lancima (Sears, Wal-Mart),
kemijskoj industriji (Union Carbide). Zadnja vijest o iskorištavanju dječje radne snage odnosi
se na biotehnološke korporacije Bayer, Syngenta, Unilever, Monsanto. Djeca između 6 i 14
godina rade u industriji pamuka u Indiji za manje od 3 kune na dan, a izložena su opasnim
pesticidima.[55] Također u lipnju 2004. godine Human Rights Watch objavio je kako Coca
Cola kupuje šećer dobiven dječjim ropskim radom u Hondurasu. Uporno odbijanje
korporacija da javno objave mjesta na kojima se nalaze njihove tvornice, te da javnosti
dozvole nadgledanje radnih i inih uvjeta u njihovim tvornicama pravdaju takav stav
“poslovnom tajnom”(?!), odnosno potrebom da ostanu konkurenti na tržištu, ne zaslužuje
dodatni komentar. Dapače, kada pojedini slučaj dođe do javnosti, korporacije umjesto
promjene vlastite politike često kažnjavaju upravo svoje zaposlene uručujući im otkaz. Kada
je 2000. godine Hong Kong Christian Industrial Committee (HGCIC) prvi objavio podatke o
katastrofalnim radnim (dugo radno vrijeme), materijalnim (2 kn na sat), i opće humanim
(djeca kao radna snaga) uvjetima rada u kineskim tvornicama koje su proizvodile popularne
igračke za McDonald’sove restorane, Mcdonald’s je prekinuo daljnji ugovor s tim
tvornicama, čime je tisuće radnika i radnica ostalo bez posla. Nije naodmet spomenuti kako
su u vlastitom izvještaju svega par mjeseci prije istaknuli kako nema nikakvih kršenja
ljudskih prava niti bilo kakvih drugih nepravilnosti u dotičnim tvornicama. Prema
posljednjim podacima UNICEF-a i ILO-a (Međunarodna organizacija rada) danas je
prisiljeno na rad oko 250 milijuna djece između 5 i 14 godina, od kojih pola ima puno radno
137
vrijeme. Danas u Aziji, uglavnom na jugoistoku, industrija prostitucije zahvaća preko milijun
djece.
Djeca se iskorištavaju i suptilnijim metodama. Channel One je projekt u 12000 škola. U
350.000 učionica (što je 40 posto svih) u američkim školama djeca su prisiljena sudjelovati u
tom programu (Beder, 1998). Najjače korporacije koje proizvode hranu i napitke, odjeću i
obuću, igrice i bilo koji drugi proizvod koji je zanimljiv djeci i mladima osnovale su firmu
Chanel One koja ima ugovor sa školama u SAD-u. Svaki dan se u školama na 12 minuta
prekida nastava kako bi djeca gledala “edukativne reklame”. Tako P&G uči djecu u školama
unutar svog programa Decision Earth kako je krčenje šuma dobro, jer omogućava novim
vrstama da se razviju, jer će sunce konačno doći do površine zemlje pa će stimulirati rast
novih biljaka i osigurati hranu za životinje (Bakan, 2004). Gledanje ovih reklama je prinudno
i ukoliko neko dijete odbije gledati iste, čeka ga suspenzija iz škole na određen broj dana.
Sam Chanel One se reklamira sa slikom djeteta zamišljena pogleda preko kojeg piše
“potpuna pozornost” i poruka budućim korporacijama korisnicama programa kako je
“osigurana gledanost kod 12 milijuna tinejdžera”. Tragedija cijele priče, osim očite prisile i
ubacivanja korporativnog pogleda na svijet u obrazovni sustav, jest i činjenica kako su
uglavnom najsiromašnije škole dio ovog programa, jer zauzvrat dobiju kompjutersku opremu
i drugu tehniku za koju same nemaju novca.
U SAD-u je otkriveno kako siromašna djeca najveće doze antibiotika dobijaju prehranom u
McDonald’su ili nekom sličnom restoranu. U velikom istraživanju kod 82 posto djece kojima
roditelji nisu imali novaca platiti cijepljenje, pronađene su “znatne doze” antibiotika kojima
je uzrok prehrana mesom tretiranim antibioticima. Ministar zdravstva SAD-a Tommy
Thompson komentirao je kako ovo dokazuje da je McDonald’s tu da “pruži ruku”, te kako
nema veze što roditelji nemaju novca za cijepljenje, jer za Bic Mac za manje od dolar imaju
svi. Thompson je nastavio: “Ako vaše dijete preferira Burger King ili Wendy, to je isto dobro.
Bilo koji od velikih fast-food lanaca može ih učiniti zdravima.” Burger King je odmah
odgovorio tiskanjem brošure u kojoj su ponudili 14-erodnevni tretman liječenja bakterijskih
infekcija prehranom u njihovim restoranima. Istraživanje provedeno 2003. godine na
sveučilištu Rockfeller pokazalo ja kako hamburgeri i slična hrana izazivaju ovisnost zbog
količine masnoće i šećera na koju se naviknemo. Na žalost ministra Thompsona, McDonald’s
je 2003. godine najavio smanjivanje antibiotika u mesu koje prodaje zbog zdravstvenih
posljedica.
Bayer je još 1999. godine znao da lijek za smanjivanje kolesterola Lipobay ima štetne
138
posljedice, ali su odlučili ne povući ga sa tržišta. Lipobay je do 2001. godine ubio 52
korisnika lijeka, premda je ta brojka vjerojatno veća što se neće moći utvrditi. Direktor
Bayera Manfred Schneider vodio je konferenciju za novinare: “Iskreno žalimo, stvarno se
ispričavamo obiteljima i prijateljima onih čija je smrt imala veze s uzimanjem našega lijeka
za snižavanje kolesterola”, ali: “Da, istina je kako je umrlo 52 ljudi od 1997. godine, od kada
je lijek na tržištu. Ali, ne smijemo zaboraviti kako nema sasvim pouzdanog dokaza da je smrt
prouzročio Lipobay… Odlučili smo povući lijek s tržišta jer su nam najbitniji ljudi koji su u
Bayer oduvijek imali povjerenje” (Valentina Grivić, Večernji list, 14/15.08.2005.).
Lijepo je imati povjerenja u ljude. Tako, na primjer, Myron Ebell iz Competitive Enterprise
Institute financiranog od najveće naftne korporacije ExxonMobilea piše Philu Cooneyu,
visoko rangiranom službeniku u Vijeću za kvalitetu okoliša Bijele kuće: Ebell piše kako bi
suzbio prihvaćanje tada objavljene EPA-ine studije o klimatskim promjenama u kojoj se
priznaje utjecaj čovjeka na klimatske promjene. “Potrebno je zabiti klin između predsjednika
i onih u administraciji koji misle kako zastupaju predsjednikove interese objavljujući ovakvo
smeće”. No posebno je zanimljiv početak pisma u kojem se Ebell obraća predstavniku vlade
SAD-a s riječima: “Dragi Phil, hvala što ste zvali i pitali za pomoć”. Polovinom 2005. godine
sa svoga dotadašnjeg radnog mjesta “dragi Phil” odlazi na radno mjesto, u pogodite koju,
naftnu korporaciju? Slično povjerenje se gajilo između Enrona i 15 visokih službenika vlade
SAD-a koji su imali dionice te korporacije. Od 1989. do 2002. Enron je donirao političarima
gotovo 6 milijuna dolara, od čega su tri četvrtine članovi Republikanske stranke. Enron je u
prikrivanju svoga realnog stanja imao višegodišnju pomoć najmoćnijih banaka poput
Citigroupa i J.P. Morgana. U manjoj mjeri imao je pomoć i kod Credit Suisse, Barclaysa,
FleetBoston Financial Corp.-a, Royal Bank of Scotlanda i Toronto-Dominion Banka. Enron je
svoje dubiozne financijske transakcije obavljao preko tih banaka čime su one ostvarivale
proviziju i garantirale šutnju. Kroz istraživanje novinara i sadašnju istragu Kongresa postalo
je poznato kako je vodstvo korporacije zataškavalo svoje loše (zapravo bahate) poteze, kako
im je i revizorska kuća pomagala u uništavanju materijala koji to sve potkrepljuju i tome
slično. Enron je tada završio u najvećem bankrotu u povijesti SAD-a, a tisuću radnika i
radnica završilo je na ulici. Ne samo to, vodstvo korporacije je “natjeralo” radnike i radnice
Enrona da investiraju u korporacijski mirovinski fond, tako da su pored otkaza završili i bez
vlastitih mirovina. No kao što smo naveli, vodstvo korporacije nije podijelilo istu sudbinu.
Naime, čelni ljudi korporacije Enron su na vrijeme prodali svoje dionice dok se krah još nije
niti nazirao i tako u vlastiti džep pospremili stotine milijuna američkih dolara. Bivši
predsjednik uprave Kenneth Lay izašao je iz Enrona bogatiji za 200 milijuna dolara, Lou Pai,
predsjednik odjela za ulaganja prodao je vlastitih dionica u iznosu od 353 milijuna dolara, a
139
posebno je tragikomičan slučaj Wendy Gramm koja se pravovremenom prodajom dionica
obogatila za 297 milijuna dolara. Gospođa Gramm je, vjerovali ili ne, bila zaposlena u
Enronovom odjelu za financijsku kontrolu. Također, neposredno prije objave bankrota, 500-
injak najviših ljudi u Enronu podijelilo si je bonuse za uspješan rad u iznosu većem od 50
milijuna dolara. Mirovinski fond korporacije u kojoj su ulagane buduće mirovine Enronovih
radnika i radnica opao je za nevjerojatnih 346 puta s 90 dolara po dionici na 26 centi krajem
2001. godine. Odličan bivši kolumnist Feral Tribunea (#854, 26.01.2002.) Milan Gavrović
izračunao je kako je to kao da mirovina od 2500 kuna odjednom vrijedi 7 kuna i 23 lipe.
Ron Sommer, tadašnji direktor Deutche Telekoma, najodgovorniji što je ta korporacija
pretrpila gubitak od 20 milijardi dolara, nagrađen je otpremninom od 15 milijuna eura.
Gotovo da možemo reći kako je Sommer za svaku izgubljenu milijardu zaradio milijun na
svom privatnom računu, što je u svijetu telekomunikacija i više nego solidan omjer. Percy
Barnevik, legenda etične korporativne odgovornosti, jedan od vizionara budućeg Global
Compacta s UN-om, neposredno prije svoje ostavke na mjesto direktora ABB-a 1996. godine
prebacio je s računa korporacije sitnih 149 milijuna švicarskih franaka na svoj osobni
mirovinski račun. Dioničari ABB-a, kada su otkrili ovaj nesebični transfer, ostali su
zaprepašteni. Tko im je kriv, Barnevik je jednostavno znao kako su ulozi na mirovinske
račune neoporezivi (Ziegler, 2003).
Primjeri s General Motorsom, Enronom, Coca Colom i drugima, pokazuju nam koliko je
opasno kada nedjela korporacija imaju zaštitu pravnoga sistema. No tek je opasno kad se
ljudi s pozicija pravnih autoriteta počnu otvoreno stavljati u obranu korporacija. Pravni
sustav SAD-a i službeno je podržao globalni teror kojem je ta zemlja sklona. Federalni sud u
New Yorku odbacio je tužbu vijetnamskih civila koju su ovi podnijeli zbog izloženosti otrovu
Agent Orange. Agent Orange je narančasti prah koji je američka vojska bacala na
vijetnamske džungle kako bi ih ogolila i otkrila skrivene mrske neprijatelje. No, kao bojni
otrov Agent Orange imao je devastirajuće posljedice ne samo na lišće stabala, već i na cijeli
okoliš te zdravlje ljudi koji su se zatekli u blizini. Agent Orange je zapravo herbicid koji
sadrži opasan otrov dioksin. Dioksin dugo ostaje u zemlji, zraku, vodi, tijelima životinja i
ljudi. Posljedice su zastrašujuće – 650.000 ljudi, od čega 150.000 djece, pati od teških
fizičkih i psihičkih oboljenja, a 500.000 ljudi je već umrlo zbog bolesti nastalih djelovanjem
narančastoga praha. I danas, više od 30 godina nakon ovog pokusa, rađaju se djeca s teškim
tjelesnim nedostacima osuđena na vegetiranje. Ipak, sudac John B. Weinstein je na 233
stranice presude odbacio tužbu udruge vijetnamskih civila te je označio kao neosnovanu, jer
“niti jedan ugovor ili sporazum kojeg su prihvaćale SAD nije išao u smjeru da bi se
140
korištenje herbicida u Vijetnamu moglo okarakterizirati kao povreda zakona o ratovanju ili
bilo koje druge forme međunarodnoga prava, bar sve do 1975. godine”. Te godine je
predsjednik Ford donio odluku, odnosno zakon, na koji se način u ratu smije trovati ljude, a
Senat je prihvatio Ženevski protokol o zabrani korištenja otrovnih plinova tijekom ratovanja.
Ali po sucu Weinsteinu čak da su SAD i bile potpisnice Ženevskoga protokola i prije 1975.
godine, ne bi bile odgovorne za posljedice bacanja narančastoga otrova, jer po njemu
“protokol se odnosi samo na plinove koji su stvoreni za direktno gušenje i trovanje ljudi, a ne
za herbicide koji su stvoreni da djeluju na biljke pa onda imaju indirektne posljedice na
ljude”. “Bah ti protokoli”, pomisli Weinstein dok ispija viski u fotelji, još bi zabranili i
herbicide, a lijepo su nas učili u školi da su herbicidi odlična stvar za poljoprivredu. Ti
Vijetnamci su krajnje nezahvalni, ti im besplatno spriječiš širenje insekata, a oni te tuže.
Nakon presude Scot Wheeler, glasnogovornik korporacije Dow Chemical lijepo je zaključio:
“Mi vjerujemo kako je herbicid ogoljivanjem lišća i krošnji spasio živote štiteći američke
vojnike od zasjeda i nije stvorio nikakve druge efekte na zdravlje”. Glynn Young,
glasnogovornik Monsanta, istaknuo je kako smatra sučevu odluku prihvatljivom utemeljenu
na “pažljivoj analizi zahtjeva tužitelja”.
E, sad imamo par sitnih začkoljica koje bi trebale ući u anale priča iz sudnica. Vijetnamski
civili nisu uopće tužili vojsku SAD-a ili državu, već kemijske korporacije koje su proizvodile
Agent Orange uz optužbu da su znale kakve će posljedice nastati nakon vojne upotrebe toga
otrova. No, Weinstein voli i korporacije, jer one osiguravaju dobru poljoprivredu. Tako su
nas bar učili u školi. No, ipak još je degutantnije da je isti sudac predsjedao slučaju od prije
mnogo godina kada su tužbu zbog istih razloga digle udruge američkih veterana iz rata u
Vijetnamu. Weinstein je tako 1984. godine, premda on pravno zna kako ovdje nema mjesta
za slučaj, savjetovao korporacijama da plate odštetu i izbjegnu suđenje. U američkoj javnosti
bivši vojnici imaju veći značaj od tamo nekih civila iz tamo neke daleke zemlje, kaže
Weinstein i srkne još gutljaj viskija. Korporacije su naravno poslušale suca i pristale na
odštetu od 180 milijuna dolara, ali su u sporazumnom pismu odbile prihvatiti odgovornost
svoga proizvoda za zdravstvene probleme, objašnjavajući to nedostatkom znanstvenih
dokaza. Kao i 20 godina poslije, kada za njih još uvijek ne postoje znanstveni dokazi. Prije
početka zadnjeg suđenja, iz Monsanta su istaknuli: “Suosjećamo s ljudima koji vjeruju kako
su bili oštećeni i razumijemo njihova nastojanja da pronađu uzrok, ali vjerodostojni
znanstveni dokazi pokazuju kako Agent Orange nije uzrok ozbiljnim dugoročnim
zdravstvenim problemima”.
Premda je još je i krajem ’80-ih pod pritiskom veterana i javnosti sam Pentagon izradio
141
studiju o utjecaju Agent Orangea na zdravlje ljudi te iznio čak 28 po život smrtnih stanja do
kojih dovodi izloženost tom herbicidu.
Premda Institute of Medicine provodi godišnja testiranja na veteranima koja jasno ukazuju
na utjecaj narančastoga herbicida na pojavu specifične vrste leukemije.
Premda je vojni znanstvenik dr. James Clary na ispitivanju pred Kongresom priznao kako su
još u ’60-ima bili svjesni potencijalnih opasnosti od izloženosti dioksinu.
Premda je dr. Arnold Schester, vodeći stručnjak za dioksin u SAD-u proučavao zemlju u
Vijetnamu i došao do dokaza kako sadrži dioksin u omjeru 180 puta većem od dozvoljene
granice u SAD-u.
Premda je u Vijetnamu do sada rođeno 150.000 djece koja su dobila skupni naziv – Agent
Orange bebe.
Ali zeznuta je ta znanost kad ne daje dokaze. Zato na primjer Monsanto danas u Vijetnamu
nudi znanstveno sigurnu stvar – GM usjeve, za što su 2001. godine optuženi od lokalnih
seoskih udruga jer prisiljavaju seljake na kupovinu njihovog sjemena. Monsanto je pozvao
državu na urgiranje protiv novina koje su objavile tu vijest i pozvali su se na nedostatak
znanstvenih dokaza u optužbi da su prisiljavali seljake na kupovinu GM sjemena koje je
sigurno i čisto, jer, kažu u Monsantu, onda nije potrebno koristiti kemijske herbicide.
Nikakve, pa niti narančaste. Dakle, možemo zaključiti kako je poruka stanovnicima
Vijetnama iz najmoćnijih nekad kemijskih, danas kemijskih i kristalno čistih biotehnoloških
korporacija jasna – nema znanstvenih dokaza da vas naši proizvodi truju i ubijaju, ali ima i
znanstvenih i neznanstvenih dokaza da vas smatramo govnima.
Patologiju i suludost svjetskoga financijskog sistema možda najbolje ocrtava slučaj s
korporacijom Union Carbide, najpoznatijoj po tragediji u indijskom gradu Bhopalu kada je
prilikom eksplozije u tvornici iscurio otrovni plin i direktno ubio 8000 ljudi. Pola milijuna
ljudi je ozlijeđeno i obolilo, a za 50.000 do 70.000 ljudi to je postalo permanentno stanje. I
nakon više od 20 godina, ljudi još uvijek umiru u Bhopalu. Nakon brojnih pritisaka indijska
vlada je popustila i dogovorila se s UC-om te objavila kako više neće procesuirati
korporaciju. Odmah nakon te vijesti isti dan, dionice UC-a na burzi u New Yorku skočile su
za 2 dolara. Odšteta koju je UC pristao platiti žrtvama Bhopala koštala je svakog dioničara
svega 0,43 dolara. Nakon što su pobili ljude i zagadili okoliš, u UC-u su se još i obogatili za
1,57 dolara po svakoj dionici (Kovel, 2002). Globalno tržišne je nagradilo korporaciju, jer se
142
pokazalo da uspješno upravlja novcem i profitom. Mnogo godina kasnije u jednoj
subverzivnoj medijskoj akciji aktivisti su uvjerili cijeli svijet kako Dow Chemical (koji su
kupili UC) prihvaća odgovornost za tragediju u Bhopalu te kako su spremni platiti 12
milijardi dolara odštete žrtvama i njihovim obiteljima. U roku od par sati objavljen je pad
dionica na burzama za Dow Chemical. Iz korporacije su demantirali svoju promjenu stava o
Bhopalu. Dionice su prestale gubiti na vrijednosti i vratile su se u “normalu”.
Možda neki od vas misle da pretjerujem. I je stvarno, evo već spominjana Chiquita je u
drugoj polovini ’90-ih prihvatila Better Banana Project od Rainforest Alliancea koji daje
proizvođačima banana ECO-OK markicu da prilikom proizvodnje nisu zagađivali okoliš. Tu
se prate ostaci pesticida u rijekama i tlu te uništavanje šuma kako bi se dobio prostor za
plantaže banana. Bio je to veliki pozitivni šok za sve u poslovnom, ali i aktivističkom svijetu.
No, kao da se ona “nevidljiva ruka” koju neoliberalni ekonomisti tako često zazivaju uplela i
poručila Chiquiti – ne, nećeš, bar ne u mom dvorištu. Chiquita je 2001. godine objavila
bankrot, za što su okrivili odluku EU o prvenstvu banana s karipskih otoka. No, prije će biti
da je bankrot rezultat loših oduka vrha te korporacije i nesklonost kupaca u EU upravo zbog
tužbe WTO-u. Ironija stoji u tome da je kao korporacija poznata po trovanju vlastitih radnika
i zagađivanju okoliša uvijek bila uspješna, a kad je počela prihvaćati sindikate u vlastitim
redovima, potpisala prihvaćanje svih ILO standarda i zagarantirala ekološki način
proizvodnje banana, Chiquita je propala. Bio je to lijep dan za iskrenu “društvenu
odgovornost korporacija”. Ali korporativni svijet pohlepe i nasilja ne trpi lijepe dane. I to ti
je patologija.
143
UMJESTO ZAKLJUČKA
Bogatstvo i siromaštvo naroda: zašto su neki tako bogati, a neki tako siromašni?
Ovo je naslov svjetski poznate knjige harwardskoga profesora Davida S. Landesa kojom se
proslavio tumačeći bogatstvo jednih, odnosno siromaštvo drugih. U spomenutoj knjizi
Landes na prilično proizvoljan način razlaže svoju osnovnu tezu – siromašne zemlje su
siromašne jer ne prakticiraju slobodno tržište, a pune su korupcije. Vrijedi naravno i
obrnuto. Nije nam ovdje namjera osporavati ogromni stupanj korupcije u vladajućim elitama
siromašnih zemalja. No, čak da je i točno da se radi o jednom od najvećih uzroka siromaštva
tih zemalja, nedopustivo je svoditi njihovo siromaštvo primarno na korupciju. Upravo zato
što se na korupciju često ne obraća pažnja pa je se čak i potencira od strane bogatih sa
Zapada. Namjera nam je zaokružiti prvi dio knjige odgovorom na pitanje koje nam se
zapravo i nameće: “Dobro, do vraga, zašto u svijetu tolikog obilja, neki ljudi su i dalje tako
siromašni?” Landes kaže korupcija i nedostatak globalne trgovine. Podaci koje smo iznijeli u
ovoj knjizi Landesa duboko demantiraju, a sada ćemo probati objasniti i zašto. Već smo na
nekoliko mjesta u knjizi pozvali na holistički pristup istraživanju i analizi odnosa u
današnjem svijetu, pa tako inzistiramo, u svrhu točnijih i realnijih slika, spajanju pogleda iz
političke, socijalne, rodne, ekološke i drugih važnih dimenzija za naša društva. Stoga nas ne
treba čuditi što će Landes najbrutalniji demanti dobiti iz ugla, na prvi pogled, samo ekološke
dimenzije. Landesa se između ostalih podataka i činjenica najbolje može demantirati
ekološkim otiskom. Ekološki otisak je “zemlja i voda potrebna da podrži materijalni standard
određene populacije uz korištenje prevladavajuće tehnologije” (Chamber, N., Simmons, C. i
Wackernagel, M., 2004: 177). Otisak izračunava potrebne hektare za naše trošenje
prirodnih resursa, proizvodnju i odlaganje otpada. Ekološki otisak nam objašnjava kako
živimo. Umjesto pitanja “koliko ljudi može živjeti na planeti?”, radije se pitamo “koliko
zemlje ljudi trebaju da podrže svoj način života?” WWF redovno objavljuje ekološki otisak za
sve zemlje na planeti. U izvještaju Living Planet Report 2004 ključni zaključak je da kao
čovječanstvo imamo “overshoot” za 20 posto, odnosno možemo reći da konzumiramo Zemlju
za 20 posto više nego što ona može pružiti. Živimo iznad nosivoga kapaciteta prirode. WWF
takvo stanje naziva “ekološkim dugom”. Ekološki otisak na planeti po stanovniku je 2,2ha,
dok je trenutno dozvoljeni nosivi kapacitet 1,8ha. No, ne sudjelujemo svi isto u stvaranju
ekološkoga duga. Od konferencije u Riju pa do one u Johannesburgu ekološki otisak u 27
najbogatijih zemalja je porastao za 8 posto po stanovniku, a istovremeno u ostatku svijeta se
144
smanjio za 8 posto. SAD i EU imaju najveće otiske na planeti, a SAD je broj jedan s čak
9,57ha. Zapadna Europa ima 5,1ha po stanovniku. S druge strane zemlje Južne Amerike
imaju 3,1, a Afrike 1,2ha po stanovniku. Dakle, za zadovoljavanje svojih potreba, stanovniku
SAD prosječno treba skoro 10 hektara, a stanovniku Južne Amerike tri puta manje. Što se
događa kada stanovniku SAD-a u prosjeku treba daleko više resursa nego što ih se može u
samom SAD-u naći? Konzumerizam bogatih uništava mogućnosti za napredak siromašnih i
dapače, uvelike sudjeluje u proizvodnji toga siromaštva. Industrijski bogate zemlje zapravo
ostvaruju svoj razvoj na uvozu nosivog kapaciteta od siromašnih i zemalja u razvoju. To
znači zapravo da se potonje zemlje teže mogu razvijati jer im nosivi kapacitet prirode otima
netko drugi; te da je nemoguće ostvariti trend neoliberalnoga kapitalizma da zemlje u
razvoju postanu kao bogate Zapadne zemlje. Kada bi svi živjeli kao prosječan stanovnik
SAD-a bile bi nam potrebne 3 planete (Hayden, 1999). Nije naodmet ponoviti kako je čak
četvrtina svih ratova vođenih posljednjih godina imala svoj direktan uzrok u borbi za
kontrolu nad prirodnim resursima kao što su drvo, drago kamenje i nafta – što su sve resursi
o kojima ovisi životni stil ljudi na Zapadu.[56] Dakle, ne samo da bogate zemlje kradu
biokapacitet siromašnih, već ih svojim načinom života guraju u još veće iscrpljivanje
prirodnih resursa te ratove. Na planeti nema toliko resursa, odnosno prirodnog bogatstva da
na trenutno prisutni način iskorištavanja tih resursa postanemo svi kao Zapad.
Uostalom, dok se resursi siromašnih zemalja nesmiljeno iscrpljuju, bogate zemlje štite
vlastita tržišta visokim carinama i subvencijama za svoje proizvode. Radi se o dvostrukoj
pljački. Subvencije su priča sa sebe i mogli bismo reći tamna tajna floskula o “slobodnoj
trgovini”. Za samo četiri sektora – poljoprivreda, promet i cestogradnja, energija i
gospodarenje vodama, vlade u cijelom svijetu, a pogotovo one u bogatim zemljama potroše
kroz subvencioniranje 700 milijardi dolara. Velika većina u tim izdvajanjima odnosi se na
projekte i investicije koje uništavaju okoliš i zdravlje ljudi, a održavaju na životu nadležne
korporacije. John Micklethwait i Adrian Wooldridge su izračunali kako godišnje subvencije
za neekološke projekte, djelovanja i politike iznose 650 milijardi dolara (Speth, 2003). Od
ukupne svote SAD same subvencioniraju petinu svih ekološki destruktivnih i opasnih po
zdravlje ljudi projekata i investicija. Tijekom devedesetih u razdoblju od pet godina kada se
istraživalo naftne korporacije, one su donirale u džepove političara preko 25 milijuna dolara,
korporacije koje iskorištavaju ugljen preko 20 milijuna dolara, a drvna industrija 16,5
milijuna dolara. Gotovo bi se moglo reći kako je dotičnim korporacijama ovo bila najbolja
investicija. ExxonMobil godišnje dobije 25 milijardi dolara subvencija, a profitira i od
troškova vojne zaštite naftnih polja na Bliskom Istoku s 40 milijardi dolara. To je 43 puta
više javnoga novca, nego što se izdvaja za razvoj obnovljivih izvora energije. Na svjetskom
145
nivou, industrija automobila dobije godišnje 225 milijardi dolara subvencija od vlada, a od
toga na SAD otpada 125 milijardi dolara (Pye-Smith, 2002). Znači vlade ovog svijeta troše
naše novce kako bi nas trovali, a sebi i svojim ekonomskim ortacima osiguravali ogromne
profite. I kod poljoprivrednih subvencija najveći korisnici također nisu mali farmeri u
bogatim zemljama, već velike prehrambene korporacije i velepoljoprivrednici. Budući da se
subvencije dijele s obzirom na veličinu proizvodnje, jedan posto najvećih proizvođača dobije
koliko i 80 posto najmanjih. To sve uzrokuje smanjivanje broja malih farmera i rast utjecaja
velikih prehrambenih korporacija. U SAD-u godišnje nestane s tržišta nevjerojatnih 30.000
farmera (Hall, 2001). Dakle, kako bi ostali bogati, zaštitu i subvencije dobivaju bogati. 60
posto farmi u SAD nikada ne dobije subvencije, a 47 posto subvencija ode na 8 posto
najbogatijih farmi. Dok je gotovo 90 posto farmi u SAD-u kategorizirano kao male, ostalih 10
posto kontroliraju velike prehrambene korporacije, ali zauzimaju 60 posto na tržištu hrane.
Posljednji zakon o poljoprivrednim subvencijama koji je donio Bush 2002. godine ići će i
takvim općepoznatim poljoprivrednicima kao što su Ted Turner i David Rockfeller, naftnoj
korporaciji Chevronu kao i 14-orici članova Kongresa koji su glasali za zakon. U EU 20 posto
najbogatijih farmera dobiva 80 posto svih subvencija. Zbog takve monopolizacije proizvodnje
hrane samo u 2004. godini Britanija je ostala bez 17.000 farmera. U Britaniji 20 posto
najvećih farmera dobije 80 posto svih subvencija. Najtragikomičnija je priča welškog
farmera koji je nekoliko godina dobijao subvenciju od EU da uzgoji 100 tona lana, kako bi
nakon žetve po pravilu dotične subvencije isti lan morao uništiti jer nije bilo spremnog
tržišta za tu sirovinu. Ističe se, ne bez ironije, kako EU po kravi subvencionira dnevno 2,7
dolara, dok u Indiji pola milijarde ljudi živi s manje od 2 dolara na dan. Jedan jedini veliki
farmer pamuka iz Arkansasa dobio je 1991. godine subvencije jednake ukupnoj godišnjoj
zaradi 25.000 farmera pamuka u Maliju (Sharma, 2003). Njemačkoj bi, na primjer, bilo
jeftinije zatvoriti sve svoje ugljenokope i podijeliti rudarima pune plaće do kraja njihovoga
života, nego raditi ono što sada radi: subvencionira industriju ugljena milijardama dolara
kako bi je umjetno održavala na životu uz saniranje ogromnih troškova zbog zagađenja (PyeSmith, 2002). EU i dalje favorizira svoju industriju šećera. Da budemo točniji, građani i
građanke EU-a kroz poreze financiraju industriju šećera, pa skladištenje viškova ili izvoz
kako bi bio jeftiniji od onog iz zemalja gdje puno bolje i lakše uspijeva. EU godišnje
subvencionira svaku kravu s više dolara i šalje pomoć od 8 dolara u Afriku po osobi. Netko je
spominjao komparativne prednosti u ekonomiji? U Wuppertal Institute of Germany
izračunali kako jednom jogurtu od jagoda treba 2000 kilometara da stigne do potrošača na
police u dućanima, premda bi se sastojci (jagode, mlijeko, karton, tinta…) mogli osigurati
unutar 80 kilometara (Perkins, 1999; Mander, 2003). Idoliziranje “slobodne trgovine” vodi
146
nas u potpuno apsurdne situacije pa tako Engleska izveze 111 milijuna litara mlijeka, a
uveze 173 milijuna litara mlijeka; izveze 49 kilograma maslaca, a izveze 47 kilograma
(Shiva, 2003). Time se, ističe Shiva, vrtimo u zatvorenom krugu ovisnosti o sve većoj
trgovini koja uzrokuje uništavanje okoliša (povećanje CO2 i dr.) da bi postali još ovisniji o
trgovini. Jasno je da su sve te subvencije najpresudnije u povećavanju našega otiska. Time
nam postaje kristalno jasna povezanost između odnosa moći i ekološkog otiska. To je jedan
od najčešćih razloga za siromaštvo i glad u određenim zemljama, a ne nesklonost slobodnom
tržištu ili, kako se često pokušava poturiti, visoka stopa populacije. Gotovo sve relevantne
institucije slažu se kako imamo dovoljno hrane za sve ljude na planeti, no ipak i dalje toliko
ljudi ostaje gladno. Prema podacima UN-ovog World Food Programmea danas proizvodimo
dovoljno hrane za nahraniti 1,5 puta više ljudi nego što ih trenutno ima na planeti
(Anderson, 1999: 56). To je čak 12 milijardi ljudi. Čak i Svjetska banka tvrdi kako možemo s
2350 kalorija, što je dovoljno za normalan i zdrav život, opskrbiti 6,4 milijardi ljudi na
planeti (Kneen, 1999:25). Problem je što se ogromne prijeko potrebne količine hrane radije
ostavljaju u skladištima ili propadaju, nego li da se daju onima koji gladuju. Ljudi nisu gladni
zato što nema hrane, nego zato što je nemaju čime platiti. O tragičnom odnosu koje svjetske
elite imaju prema problemu hrane dovoljno govori i podatak da danas 70 posto siromašnoga
stanovništva na planeti živi u ruralnim područjima, dakle tamo gdje se hrana proizvodi. U
trenutku kada proizvodimo i više nego dovoljno hrane za nahraniti cijeli svijet,
najsiromašnija populacija jesu seljaci i farmeri. Čak i jedan FAO koji bi se trebao boriti
protiv gladi, polovicu svog budžeta troši na plaće zaposlenika i birokratski pogon(?!). Preko
80 posto pothranjenje djece živi u zemljama s viškom hrane. Indija u kojoj je 380 milijuna
ljudi pothranjeno, istovremeno je i treći po redu najveći proizvođač žita. U zemljama
Trećega svijeta 21 posto hrane proizvodi se za prehranu životinja. Indijska država Punjab
proizvodi hranu za pse za europsko tržište, a u Haryani se uzgajaju tulipani za izvoz kako bi
se otplatio vanjski dug Indije. Najbolje je takvu situaciju opisao nobelovac iz područja
ekonomije Amartya Sen kada je rekao kako se “glad može dogoditi i kada su žitnice pune”
(Hertz, 2002: 57). Peter Rosset, direktor Food First organizacije ističe kako “glad nije
posljedica nedovoljne proizvodnje, već pristupa i distribucije hrane” (de la Perriere &
Seuret, 2000: 62). McDonald’s je 2000. godine otpustio jednoga mladog radnika u
Francuskoj, jer je gladnoj ženi dao besplatno hamburger. Predstavnica korporacije je na
zgražanje javnosti odgovorila kako korporacija ima 32 pravila o otkazu radnika, a jedno od
njih je i taj konkretni čin. U McDonald’su imaju pravilo koje ističe kako je zabranjeno
nahraniti gladnu osobu. Ta činjenica da bi se od radnika netko mogao smilovati i ponekad
nekome dati makar i hamburger, za ovu korporaciju dovoljno je važna stavka da uđe u njezin
147
službeni pravilnik. To da se hrana radije baca nego da se da gladnome, pravilo je
neoliberalnoga kapitalizma. Samo u SAD-u se baci 43.000 tone (?!) hrane svaki dan. Samo
životinje u SAD-u pojedu soje i pšenice koliko bi bilo dovoljno za nahraniti 2 milijarde ljudi
(Gellatley, 2001). Na hranjenje stoke u proizvodnji soje otpada gotovo 90-95 posto
(Anderson, 1999). Možemo zaključiti kako je nemoguće na planeti prehraniti sve ljude
hranom koja se uglavnom bazira na mesu. Također sve više prevladavaju industrijske farme
na kojima se danas proizvodi polovina svjetske govedine, svinjetine i piletine. Proizvodnja
mesa zahtijeva više zemlje i energije. Osobi koja jede meso potrebno je 2 do 4 puta više
zemlje nego osobi s vegetarijanskom prehranom. Center for Science and Environment iz
Indije izračunao je kako kada bi se uračunali svi troškovi, hamburger bi iznosio 140 funti
(Gellatley, 2001). Na žalost, proizvodnja mesa sve više raste. Ljudi u bogatim zemljama jedu
tri do četiri puta više mesa od ljudi zemalja u razvoju. Opet, zemlje u razvoju proizvode 56
posto mesa i taj broj je u porastu.
Nepoznavanje problema gladi u svijetu još uvijek je rašireno u našem svijetu, pa čak i kod
nas neki od najuglednijih znanstvenika poput akademika Miroslava Radmana, neprihvaćanju
GM hrane suprotstavljaju glad. Ozbiljniji pristup ovoj temi rijedak je i u hrvatskim medijima.
Proteklih godina naišao sam jedino na jedan odličan tekst novinarke Večernjega lista Marine
Šerić (26.05.2001.), koja je navela prave razloge gladi.
Tipično za neomaltuzijansko pitanje je kako na Zemlji proizvesti hranu za 12 ili 18 milijardi
ljudi (Markus, 2004). Radi se o klasičnoj tezi “populacijske bombe”, gdje se ističe kako
prevelika količina ljudi na jednom području predstavlja opasnost za obnovljivo i odgovorno
korištenje resursa tog područja te, nadalje, to za sobom vuče posljedice kao što su
siromaštvo i glad. No maltuzijanci zaboravljaju, ili namjerno rade obrat oko uzroka i
posljedice, budući da agresivno alarmiranje prekomjernog ljudstva na planeti vrlo lako i
često skreće u namjerno žmirenje pred činjenicom kako nisu ljudi siromašni zato što ih ima
puno, već upravo obrnuto, ima ih puno jer su siromašni (Ross, 1998). Jedna od najgušće
naseljenih zemalja je Nizozemska koju zasigurno ne bi stavili na vrh ljestvice zemalja s
problemima siromaštva i gladi. Zanemaruje se da siromaštvo najčešče prethodi
populacijskom rastu zbog loše socijalne situacije i neobrazovanosti same populacije.
Možemo svjedočiti pukoj nadi ljudi siromašnih zemalja koji očekuju povećanjem potomaka
povećati mogućnost da netko od djece “uspije” u životu. U Indiji su čak česta čedomorstva
curica, jer one također imaju manje šanse uspjeti u životu. Siromaštvo i glad nisu posljedice
populacijskoga rasta, već političkoga, ekonomskoga i trgovinskoga svjetskog sistema, jer se
danas proizvede dovoljno hrane kojom bi se moglo prehraniti sve stanovnike i stanovnice
148
svijeta. Pritom, ne samo da se pitanju “populacijske bombe” daje pretjerano važno mjesto u
problemima koje danas imamo, već se i bez razloga proriču populacijske bombe u
budućnosti. Nije jasno na osnovu kojih pokazatelja se predviđa 15 milijardi ljudi na planeti
ako će se zaustaviti glad? Posebno je neopravdano proricati takve zlokobne scenarije da
ukoliko nahranimo siromašne, oni će živjeti bolje i nagomilat će im se broj. Iskustvo nas uči
upravo suprotno – zadovoljavanje osnovnih uvjeta za život i porast standarda zajedno s
većom edukacijom, posebno žena, uzrokuju stabilan rast populacije. Ovako se pod izlikom za
brigu prema ekosustavu, stabilnosti planete i održivom rastu opravdava politički uvjetovano
stanje velikog broja ljudi na planeti. Ovime naravno ne želimo reći kako u određenim
područjima na svijetu problem rasta stanovništva ne zauzima visoka mjesta na ljestvici
problema, već ponovno naglašavamo kako siromaštvo prethodi rastu populacije, a ne
obrnuto. Po jednom istraživanju CIA-e koje se bavilo uzrocima nesigurnosti u svijetu dobio
se rezultat kako je smrtnost djece (slijepljena za siromaštvo nekog društva) glavni pokazatelj
nestabilnosti neke zemlje. Ili jasnije rečeno, stopa smrtnosti novorođene djece je bolji
pokazatelj kvalitete života neke zemlje od ekonomskih, ekoloških ili obrazovnih pokazatelja,
pa čak i od onih koji mjere stupanj razvijenosti demokratskih institucija (WWI, 2005).
Dapače, zemlje u razvoju, o kojima kako sada stvari stoje u potpunosti ovisi porast
stanovništva u budućnosti i koje imaju 85 posto mladoga stanovništva od ukupnoga
svjetskog broja, za isto to mlado stanovništvo imaju najveće stope nezaposlenosti. Time
njihova “mlada izbočina” postaje pogodna za proizvodnju nesigurnosti i sklonost nasilju.
Tijekom ’90-ih zemlje u kojima mladi čine preko 40 posto populacije imale su 2,5 puta veću
šansu suočiti se sa značajnim društvenim sukobima (WWI, 2005). I u samom izvještaju LPR
2004 priznaje se kako je u razdoblju 1961.-2001. ekološki otisak rastao brže od rasta
populacije. Također se ističe kako je pokazano da rast populacije opada jačanjem pozicije
žena kroz edukaciju, mogućnosti za vlastitu ekonomsku nezavisnost te zdravstvenu zaštitu.
Čak i prethodnih desetljeća kada je zabilježen veliki porast stanovništva, proizvodnja hrane
se povećala za 16 posto više (IFG, 2001). FAO predviđa kako će do 2015. godine proizvodnja
hrane od 1,6 posto godišnjeg povećanja nadmašiti predviđen rast populacije od 1,1 posto
godišnje (Panos, 2004). U 300 godina populacija je narasla za 10 puta, a konzumerizam za
13 puta (WWI, 2005). Ne zaboravimo kako prosječni stanovnik SAD-a ima otisak kao 66,5
stanovnika u Indiji (Merkel, 2003), bez obzira što Indija ima tri puta više stanovnika od SADa. Zato bogati ruju po planeti u potrazi za resursima koji su im potrebni da održe svoje
bogatstvo i kontrolu.
50 posto svih rudnika zlata u sljedećih 20 godina iz kojih će se vaditi zlato bit će na zemlji
koju nastanjuju urođenički narodi. 90 posto prirodnih rezervi nafte i 60 posto plina nalazi se
149
na teritoriju zemalja u razvoju. Uz sve veću potrošnju ovih resursa, a s obzirom na njihovu
odlučujuću ulogu u održavanju našega potrošačkog sistema i odlučujuću odgovornost tih
resursa za povećanje ekološkog otiska, možemo zaključiti kako su odnosi moći presudni za
ekološki otisak kakav imamo danas. Tu nas i dalje u odnosu na ekološki otisak, ali i na
mnoga druga bitna pitanja, najviše zabrinjavaju fosilna goriva, posebno nafta.
Premda se do prije svega nekoliko mjeseci vrhunac naftne proizvodnje smještao tek na
polovicu trenutnoga stoljeća, a u najgorem slučaju u ’30-e koje nam predstoje, danas čak i
institucije koje se ne mogu kititi epitetom katastrofičara pomiču tu granicu na svega par
godina od danas. Najveća investicijska banka na svijetu Goldman Sachs ove je godine
istaknula stav kako nije daleko dan kada ćemo plaćati i preko 100 dolara po barelu. Također
se ističe da će u budućnosti pad cijene benzina biti moguć samo uz pad potrošnje.
Međunarodna agencija za energiju predložila je uvođenje hitnih mjera štednje: uvođenje
racionalnije vožnje te uvođenje parnih i neparnih datuma za vožnju, smanjivanje dopuštene
brzine na autocestama na 90 km/h, povećanje pristupačnosti i kvalitetu javnoga prijevoza, te
ga učiniti po mogućnosti besplatnim, razvijati poslove kod kuće i skratiti radni tjedan.
Oporezivanje vozača koji idu sami na posao u autu, te promoviranje zajedničkih vožnji na
posao. Na Filipinima je, kako javlja novinarka Nada Kolega (Jutarnji list, 02.04.2005.) za
državne službenike već uveden četverodnevni radni tjedan. Do sada su naftne korporacije,
investicijske institucije i državne agencije uvijek smještale vrhunac iskorištavanja nafte puno
dalje u našu budućnost. Većina naftnih korporacija smještala je svoj vrhunac negdje između
2012. i 2015. godine. Deutsche Bank je procijenila godinu nakon koje slijedi pad na 2014.
godinu. Američko Ministarstvo energetike procjenjivalo je vrhunac između 2021. godine i
kraja stoljeća s tendencijom promjena u 2037. godini. No, danas su sve realniji glasovi koji
upozoravaju kako ćemo imati ozbiljnih problema u opskrbi naftom već u okvirima našega
desetljeća. Udruga The Association for the Study of Peak Oil (ASPO) koja okuplja stručnjake
koji prognoziraju vrijeme vrhunca iskorištavanja nafte, u 2004. godini predvidjela je taj
vrhunac za 2007. godinu. Radi se o tzv. lakoj ili jeftinoj nafti u koju nije uključena nafta iz
dubokog mora, polarnih područja i sličnih dijelova gdje će njeno iskorištavanje biti i
operativno i financijski teže.
John S. Herold Inc., kompanija koja se bavi analizom i projekcijama tržišta, u ožujku je 2005.
godine objavila analizu predviđanja za vrhunac proizvodnje nafte kod najpoznatijih naftnih
korporacija:
2007. vrhunac proizvodnje za francuski Total
2008. kritični za ExxonMobil, ConocoPhillips, BP, Shell i Eni
150
2009. ChevronTexaco
Iz ovoga slijedi zaključak kako će u sljedećih 48 mjeseci najveće naftne korporacije
dosegnuti vrhunac svoje proizvodnje nafte. Premda ih većina odbija komentirati ovakva
predviđanja, izgledno je kako i naftne korporacije pomiču vremensku granicu maksimalnog
iskorištavanja nafte na niže nivoe. Najveći šok ipak je došao od jedne od najvećih
korporacija, ChevronTexaca, koji je polovinom godine u vodećim američkim novinama (New
York Times, Wall Street Journal…) objavio oglas preko dvije strane s naslovom: Era lake
nafte je gotova. Već prije je ConocoPhillips priznao kako su novi dodaci njihovim naftnim
rezervama u 2004. godini dostatni za pokrivanje tek 60-65 posto potrebnih rezervi za tu
godinu. ChevronTexaco, druga naftna korporacija na svijetu, iz usta svoga direktora Dave
O’Reellyja još je prošle godine priznala kako će “njihove dopune rezervi u 2004. godini biti
prilično niske”. Shell je već novčano kažnjen što je lažno predstavljao svoje naftne rezerve
uvećavši ih za 20 posto. Kasnije su još više spustili granicu novih dodavanja rezervama u
veljači ove godine na svega 45-55 posto. Često se ističe kako nafte još uvijek ima mnogo.
Procjenjuje se kako bi se moglo sada izvući 2 bilijuna barela, te još nešto manje od milijardu
barela na budućim nalazištima. U svijetu se u ovom trenutku vrše velika istraživanja u
Meksičkom zaljevu, Kaspijskom moru, i Bliskom Istoku. No, pitanje je koliko će ta nova polja
moći zamijeniti sadašnja koja se iscrpljuju brutalno i čiji se output smanjuje svake godine za
6 posto. Proizvodnja nafte u cijelom svijetu u porastu je samo na tri područja: Zapadnoj
Africi, Brazilu i Ekvadoru, ali i to je nedovoljno s obzirom da potražnja nezaustavljivo raste.
U sljedećih 15 godina potrošnja nafte u Kini će se udvostručiti, dok će u Indiji imati porast
za 30 posto u svega pet nadolazećih godina.[57] Meksička naftna kompanija Petróleos
Mexicanos najavila je smanjivanje proizvodnje ove godine. Ista je situacija i na Sjevernom
moru i u Rusiji. Zemlje OPEC-a također nisu u stanju povećati proizvodnju. Alžirski naftni
ministar Chakib Khelil samo je slegnuo ramenima i rekao kako oni ne mogu nešto više
učiniti. Zemlje Bliskoga Istoka koje nisu u OPEC-u poput Omana, Sirije i Jemena također idu
prema manjoj proizvodnji. Dapače, Indonezija kao član OPEC-a već sada nije u stanju
ispuniti kvotu od 1,4 milijuna barela na dan, već proizvodi maksimalno ispod milijun, što je
najmanje u 34 godine. Na sastanku u ožujku jedino je Saudijska Arabija najavila spremnost
povećati proizvodnju, premda i ta zemlja u to vrijeme nije prelazila više od 90 posto svojih
mogućnosti. Dapače, koristeći podatke Međunarodne agencije za energiju, analitičar Don
Coxe koji radi za Bank of Montreal polovinom travnja izračunao je kako najveće nalazište
nafte na svijetu Gharwar u Saudijskoj Arabiji pada sa svojom proizvodnjom.
Ovdje je zanimljivo primijetiti kako se jedino još najveća naftna korporacija na svijetu
151
ExxonMobil ne da i dalje ističe kako vjeruju da će nafte biti dovoljno. Istovremeno je jedan
od najvećih primatelja njihove financijske pomoći, aktualni predsjednik SAD-a George W.
Bush najavio nova iskorištavanja nafte u zaštićenim područjima Aljaske, premda čak da
iskorištavanje nafte u tom zaštićenom području počne i sutra, ta nafta ne bi potekla prema
američkim gladnim ustima njihovih automobila još godinama. Dosljednost Exxona je ipak
samo verbalna. Ako se prouči ponašanje samih naftnih korporacija, može se uočiti njihovo
nastojanje da oplode naftni biznis dok se može, ali da postaju svjesni kako se tome bliži kraj.
Prošle godine smo u poslovanju upravo Exxona mogli vidjeti kako je najveća naftna
korporacija spremnija potrošiti 9,95 milijardi dolara na otkup vlastitih dionica (još uvijek
jako vrijednih) i time ih dodatno pojačati, nego da investira u istraživanja novih naftnih
polja. ChevronTexaco je to isto učinio s 2,5 milijardi dolara te pronašao dodatnih 18 milijardi
za kupnju Unocala, devete naftne korporacije u SAD-u. Čak se i unutar samoga poslovnog
sektora savjetuje ulagačima da se pripreme na izbjegavanje ulaganja u naftni biznis (Lebb i
Lebb, 2004). Hoće li nafta zaista još dugo biti naše glavno pogonsko gorivo ako čak i same
naftne korporacije više novaca ulažu u kupnju vlastitih dionica, čime im održavaju i
vrijednost, nego na nova istraživanja sirovine o kojoj i same ovise?
Naravno ne želimo reći kako je uzrok svim sukobima borba za resurse. Ali ne možemo poreći
koliki utjecaj na naše živote ima energija, često kada niti nismo svjesni. Rijetko kada dok
jedemo razmišljamo koliko je bilo potrebno energije da naš obrok dođe na stol. Ovisnost
naših ekonomija i općenito života o nafti je ogromna. Danas u globalnoj potrošnji goriva
neobnovljivi izvori zauzimaju čak 90 posto. Nafta tu zauzima prvenstvo s 37 posto udjela, a
što se tiče transporta čak 90 posto. Najveći utjecaj na ekološki otisak ima upravo
iskorištavanje i potrošnja fosilnih goriva. Utječu s 47 posto na kasniji rezultat. Zato se i vode
ratovi za naftu, za resurse. Oni osiguravaju moć. I obrnuto. Nikada u priči o nafti ne treba
zaboraviti tu političku dimenziju. Obične sirove i surove borbe za moć. S aspekata moći,
ratovati za naftu je prilično lako, jer je izrazito centraliziran resurs – koristili bi ga svugdje, a
ima ga samo negdje. S obzirom da trošimo previše, izvjesniji su ratovi za neobnovljive
resurse, nego za obnovljive, premda se i to da promijeniti ukoliko obnovljive resurse trošimo
iznad mogućnosti njihova obnavljanja kao što je slučaj s vodom. Upravo zbog pretjeranoga
fokusiranja gladi SAD-a za naftom, rat protiv Iraka ostao je u komentarima promatran samo
kroz tu dimenziju, premda ta agresija ima širu priču, priču borbe za moć. U drugom planu
od nafte ostao je rat za dolar. Irak je postao vjerojatnija meta nakon što je 2000. prebacio
svoju trgovinu naftom na euro. U tom trenutku Irak je izgubio zaradu, jer je euro bio manji
od dolara, ali nakon dvije godine ostvario je zaradu, jer je euro ojačao u odnosu na dolar.
Tada je u SAD-u s razlogom nastala panika. Nakon što prvi rezultati iz kaspijskog regije nisu
152
pokazali pretjeranu plodnost naftom, i činjenice kako će po studiji koju je izradio sam Dick
Cheney, SAD 2020. ovisiti o uvoznoj nafti za 90 posto svojih potreba (trenutno ovise više od
65 posto), Irak je postao zemlja s oružjem za masovno uništenje. Zemlja s drugim
nalazištima nafte u svijetu prebacuje se na euro, a Iran kao drugi najveći proizvođač OPEC-a
najavljuje isto. Iran je 2002. prebacio svoje rezerve u euro čime se vrlo lako svrstao u
“osovine zla”. Iste godine i treća članica osovine, Sjeverna Koreja objavljuje prekid svake
trgovine u dolaru i prebacivanje na euro. S obzirom na udio te zemlje u svjetskoj trgovini ta
odluka i nije izazvala previše brige, ali je slijedila mogući opasni trend. Venecuela kao
četvrti proizvođač nafte na svijetu i peti opskrbljivač SAD-a, ne samo da je prebacila svoju
trgovinu crnim zlatom na euro, kao i svoje rezerve, već je dogovorila posebne bilateralne
sporazume s čak 13 zemalja koje u zamjenu za veneculansku naftu ne moraju platiti
dolarima, već dati protuuslugu. Tako na primjer, Kuba u zamjenu za naftu, provodi vlastiti
uspješan program podizanja klinika u ruralnim krajevima Venecuele. Zamislimo, a to je vrlo
izgledno u periodu od nekoliko godina, što će se dogoditi kada dvije najveće europske
proizvođačice nafte Velika Britanija i Norveška prihvate euro kao vlastite valute. Rat protiv
Iraka je poruka ostalima što im se može dogoditi ako slijede monetarni put te zemlje. No
SAD će se vrlo brzo naći u poziciji da zaustavlja lavinu.
Zašto je pozicija dolara tako važna? Kada neka zemlja želi kupiti nešto (banane, metal,
brodove, naftu…) na svjetskom tržištu, uglavnom će plaćati u dolarima. Dolare ima u rezervi
ili potražuje od SAD-a koji tada daje dolare uz velike provizije. Dakle, svi su ovisni o SAD-u
ako nešto trebaju. I to trebaju platiti. Time je dolar uvijek visoko tražena roba. A od
Nixonovog ukidanja “zlatnog standarda” još i traženija. Tako i zemlje izvoznice nafte
dobivaju ogromne količine dolara s kojima onda kupuju obveznice američkoga trezora.
Ukoliko zemlje ne bi kupovale obveznice američkoga trezora, njihova valuta bi postala
prejaka u odnosu na dolar, čime bi njihovi proizvodi postali preskupi i nekonkurentni. Dakle,
zemlje izvoznice nafte svoje dolare dalje vraćaju SAD-u kupujući državne obveznice, dionice,
nekretnine i slično. Tako SAD reciklira svoje petrodolare. Za druge zemlje pretjerani
zahtjevi za njihovom valutom određeni su rastom domaće ekonomije. Pretjerano štancanje
valute vodi u hiperinflaciju, jer vrijednost valute pada. Samo SAD ima pravo štancati svoju
valutu koliko god hoće, jer je tu cijeli svijet da ih štiti. Samo SAD ima privilegiju štampati
dolare gotovo bez ikakvog plaćanja drugima. SAD štampa bilo koju novčanicu za svega
0,035 dolara čime se ostvaruje ogromna zarada. Federalne rezerve SAD-a (FED) su
naprofitabilnija tiskara na svijetu. SAD može štampati svoju valutu daleko više nego su
potrebe domaće ekonomije za njom, jer uvijek znaju da će svijet pokupiti višak (Markham,
2003). Tako nema problema ako je SAD najzaduženija zemlja na svijetu s 7,4 milijardi dolara
153
nacionalnoga duga uz najveći trgovinski deficit na svijetu od 630 milijardi dolara. Vječiti
direktor Federalnih rezervi Alan Greenspan u ožujku ove godine priznao je kako bi deficit u
budžetu mogao u budućnosti biti rizičan za ekonomiju. Prosječni Amerikanac duguje 12.000
dolara. Problem SAD je što proizvodi premalo, a troši previše. Taj dug i deficit je moguć
samo pretjeranom potrošnjom u SAD-u, ovisnošću cijeloga svijeta o nafti i ovisnošću cijeloga
svijeta o dolaru. Ne pokrivamo rastrošnost SAD-a samo resursima. Nije bez razloga Bush
uslijed direktne ekonomske krize nakon 11. rujna pozvao Amerikance i Amerikanke da učine
najpatriotskiji čin: kupuju. Premda se Bush obraćao samo Amerikancima i Amerikankama,
zapravo se obraćao cijelom svijetu. Globalna poruka svijetu je: trošite. Ako se smanji
potražnja za dolarom, razbija se lažna ljuska sigurnosti i na površinu izlazi neodrživost
cijeloga sistema. Zar nije ciničan do savršenstva takav sistem gdje smo mi zapravo globalni
jamac rastrošnosti SAD-a, a istovremeno prvaci neoliberalnog kapitalizma nam nude SAD
kao uzor? Ostale “ekonomski razvijene zemlje” poput Britanije, Njemačke, Kanade i druge
dug su dovele do nekoliko stotina milijardi. Ekonomski razvijene zemlje? To je više od bilo
koje zemlje u razvoju, a sam SAD ima dug 3 puta veći od svih zemalja u razvoju zajedno.
Kako to da birokrati MMF-a i Svjetske banke nikad ne zakucaju na vrata ovih zemalja? Što
reći o ekonomskom sistemu gdje svi duguju? I ako sve zemlje duguju, tko je taj koji to sve
ubire? Velikim dijelom se visoka zaduženost bogatih zemalja održava njihovom neodrživom
potrošnjom, ali i siromaštvom zemalja u razvoju. Što resursima, što slanjem novaca kroz
plaćanje dugova i kamata, što nepravednim trgovinskim pravilima, siromašne zemlje
financiraju bogatstvo i neodrživi potrošački način života na Zapadu. Jasno je da time
financiraju i vlastito siromaštvo čime su dovedene u jednu od najapsurdnijih situacija od
kada je svijeta. U trenutku kad duguju nekoliko puta više od njih, potpuno je suludo što
bogate razvijene zemlje sebe nude kao uzor zemljama u razvoju. Trebaju li zemlje u razvoju
krenuti prema dugu koji se računa u stotinama milijardi dolara? No, tko bi onda pokrivao
njihovu rastrošnost i pljačku, kao što one sada služe bogatima?
Sve zemlje moraju čuvati zalihe u dolaru kako bi mogle poslovati s najvažnijom sirovinom na
svijetu i kako ironično, kako bi mogle otplaćivati svoj vanjski dug po nalogu MMF-a i
Svjetske banke. Osim što ostatak svijeta kroz ulaganja vraća dolare natrag u SAD, zemlje
moraju čuvati svoje rezerve u dolarima kako bi čvrstom valutom mogle lakše odgovoriti na
eventualne špekulativne napade. No time isto omogućavaju i male kamate koje službeno
kontrolira FED. Lako se glupirati Greenspanu da je monetarni čudotvorac kad zna da će se
uvijek ulagati tamo gdje treba. Krajem ’90-ih više od četiri petine svih međunarodnih
transakcija i pola svjetskoga izvoza odvija se u dolarima. Također, dvije trećine svih
svjetskih državnih rezervi čuva se u dolarima. Zato je Irak bio opasni mamac i smjer za
154
druge zemlje. Danas znamo da je Busheva horda smrti lagala opravdavajući agresiju na Irak
posejdovanjem oružja za masovno uništenje. Mogli bismo reći da je Irak zaista posjedovao
oružje za masovno uništenje, ali bushoidi nisu rekli istinu po kakvo su oružje došli. Primjer
Iraka nije se smio slijediti, a repriza u Iranu je bila dovoljna da se pokrene ratni stroj za
pozicioniranje u regiji. Dodatno je sve požurilo i sve glasnije razmišljanje u samom OPEC-u o
prelasku na euro u trgovanju naftom. Ne treba smetnuti s uma kako zemlje OPEC-a uvoze iz
EU-a gotovo 40 posto svoga uvoza, a zemlje OPEC-a su glavni opskrbljivači naftom EU-a. EU
trguje sa zemljama OPEC-a više nego te zemlje sa SAD-om. Sve se to događa u trenutku
proširenja EU-a i jačanja eura u odnosu na dolar. Kada bi zemlje OPEC-a zamijenile dolar
eurom za trgovanje naftom, prestale bi čuvati dolar u svojim rezervama i zamijenile ga
eurom što bi uzrokovalo daljnji pad dolara za nekih 20-40 posto. Time bi se ponovio scenarij
normalan drugim zemljama u takvim situacijama kao što se dogodilo Argentini krajem 2003.
godine. Unatoč agresiji na Irak, ljuska oko iluzije sigurnosti ekonomskoga sistema, počela je
polako pucati. Već prije rata u Iraku dvije velike sile na području energije, Rusija kao
prodavač i Kina kao sve veći kupac, odlučile su prebaciti dio svojih rezervi na euro. U
siječnju ove godine Financial Times je objavio da su menadžeri 70 posto centralnih banaka
istaknuli kako su počeli dio svojih rezervi čuvati u eurima. Još do 2003. godine centralne
banke su u prosjeku čuvale 70 posto svojih rezervi u dolarima te su kupovinom obveznica u
SAD-u financirale tekući deficit te zemlje za čak 80 posto (Giles, 2005). U veljači 2005.
godine i centralna banka Južne Koreje najavila je da razmišlja o prebacivanju dijela svojih
rezervi na euro. Sama Južna Koreja 90 posto rezervi od 200 milijardi dolara čuva upravo u
dolarima. Odmah su slično najavile i vlade Tajlanda, Tajvana i Indonezije, što je uzrokovalo
pad dolara na burzama. Kao što smo rekli, inače se zemljama velikim izvoznicima kao što je
Kina isplati ulagati u SAD i dolar, jer time njihova valuta ostaje konkurentna i niska, a
samim time izvozu je olakšan put. No azijske zemlje sada puno više trguju između sebe i s
Europom koja je stvorila stabilnu valutu i još ne pokazuje znakove želje da preplavi svijet
eurima. Kako javlja The Economist u broju od 16. ožujka ove godine, banke su 2000. godine
čuvale u dolarima 76 posto svojih rezervi da bi 2003. godine to palo na 68 posto s daljnjom
tendencijom pada. Posebno su zabilježeni padovi čuvanja rezervi u dolarima banaka u Indiji i
Kini, ali i drugdje po istočnoj i jugoistočnoj Aziji. Zato i je opasno za neoliberalni kapitalizam
da se smanji ovisnost o fosilnim gorivima, prevenstveno nafti; da dolar prestane biti globalna
valuta i da se rezerve nacionalnih banaka prestanu čuvati u dolarima. Zato su neki tako
bogati, a neki tako siromašni, gospodine Landes. Mnogi ljudi jalovo gube vrijeme na
gruntanje i laprdanje o teorijama zavjere, pa nam se rasvjetljuje um podacima gdje je i kada
bio sastanak ovog il’ onog komiteta, tajne lože ili skupine probranih glavonja. Kao da se
155
odluke od svjetske važnosti donose na ladanjskim imanjima gdje se barabe opijaju skupim
vinima i krevelje po foteljama. Tako se više bavimo pojedincima, a ne sistemom. A sistem je
brutalno brutalan, ali i brutalno jednostavan kad malo zagrebemo površinu. Kad upalimo
svijeću bolje se vidi. Kapitalizam je to, i nema tu nikakve teorije zavjere.
Vrlo brzo nakon Greenspana, i iz Svjetske banke su shvatili gdje stvari idu i zaključili kako bi
produbljivanje američkoga deficita i zamjena dolarskih rezervi s onima eura, “suočile nas sa
stvarnim sistemskim rizikom”. Nikada rizik nije bio tako privlačan. Nikada drugačiji svijet
nije bio tako moguć…
156
BILJEŠKE
četvrti svjetski rat
1. Dodatno vidjeti O’Rourke, K.H. i Williamskon, J.G. (2000) Globalization and History – The
Evolution of a Nineteenth-Century Atlantic Economy, Cambridge: The MIT Press.
2. Premda je i sam Brzezinski uvelike doprinio tom svijetu “izvan kontrole”. U jednom od
intervjua sam Brzezinski je priznao kako je SAD naoružavao najbrutalnije skupine u
Afganistanu koje su po izvještajima SAD-ove vlade provodile “neopisivi horor”. Uz napomenu
kako je ponosan na takvu taktiku jer je trebalo “baciti Ruse u afganistansku zamku”. Vidjeti
William Blum (2002) Rogue State, London: Zed Books: 4-5.
3. Na nekoliko mjesta u knjizi Barber naglašava i posebno ističe kako koncept Jihad ne treba
brkati s islamom, već kako taj koncept možemo naći u različitim zemljama, pa i društvenim
skupinama. Tako Barber pod konceptom Jihada ubraja i brojne desničarske radikalne
skupine, vjerski isključive fundamentalističke kršćane i druge. Barber se čak i ispričava
ukoliko je nekoga povrijedio s takvim određenjem Jihada. To mu sve nije pomoglo od lavina
kritika kako je time stigmatizirao brojne muslimane širom svijeta te kako je pogriješio i u
shvaćanju jihada. Vidjeti Nicholas Guyatt (2000) Another American Century? The United
States and the World after 2000, London: ZED Books: 190.
4. Potrebno je dodati kako Barber ističe i određene pozitivne odrednice tih dvaju svijetova,
Jihada i McWorlda, no ističe da oni ne smiju prevladavati u odnosu na neke druge važne
odrednice u demokratskim građanskim društvima.
5. Vidjeti George Ritzer (2004) Globalization of Nothing, Thousand Oaks: Pinge Forge Press:
89-90.
6. U skladu sa svojom tezom o mcdonaldizaciji, Ritzer i ovdje ističe kako je za mnoge ljude
“ništa” privlačno. Također ističe i određene prednosti ničega poput: neskupoće, udobnosti,
efikasnosti… Vidjeti George Ritzer (2004) Globalization of Nothing, Thousand Oaks: Pinge
Forge Press: 141-142.
7. Od tih 54, 20 zemalja dolazi iz sub-saharske Afrike, 17 iz istočne Europe i Srednje Azije
(zemlje bivšega Sovjetskog Saveza), 6 iz Južne Amerike i karipskog otočja, 6 iz istočne Azije i
Pacifika te 5 iz arapskih zemalja. Tih 54 zemalja negativnog stanja čini 12 posto svih
157
zemalja, dalje slijedi 71 zemlja s rastom od 0-3 posto koje zauzimaju 26 posto, te 30 zemalja
koje su imale rast veći od 3 posto koje zauzimaju 47 posto. Vidjeti UNDP (2003) Human
Development Report 2003 Millennium Development Goals: A Compact among nations to end
human poverty, URL: http://www.undp.org. (23.03.2004.).
8. Vrlo dobar prikaz globalne militarizacije ili militarističke globalizacije može se vidjeti u
Held at all. (1999) Global Transformations, Cambridge: Politiy Press: 87-148.
9. I dok su mnogi uzdizali Josepha Stiglitza kao dugo očekivanu intelektualnu ikonu pokreta
pa su neki čak počeli računati i vrijeme na prije i poslije Stiglitza (Monbiot, 2003), misleći
pritom na objavljivanje njegovoga bestselera, drugi su iz ovih razloga zamjerili Stiglitzu što
se u svom bestseleru obrušio samo na MMF, lukavo zaobišavši svoju bivšu instituciju
Svjetsku banku. Stiglitz je maltene svu krivnju za lošu neoliberalnu politiku prebacio na
MMF i potpuno zanemario suodgovornost Svjetske banke. To je neke čak navelo da
posumnjaju kako je knjiga naručena od Svjetske bake koja puno više ulaže u svoj javni imidž.
10. F. William Engdahl iznosi tezu kako je cjelokupno povećanje nafte bilo smišljeno od male
skupine najmoćnijih američkih i britanskih bankara i naftaša. Premda Engdahl očito pati od
ovisnosti o teorijama zavjere pa bi se po njemu i u okupljanju Beatlesa moglo tražiti tajnu
ruku koja namamljuje mlade na duge kose i drogu, a ne na prirodne znanosti i vjeru u
progres. Svakako bi valjalo obratiti pažnju na analizu koju nudi o početku naftnoga šoka.
Vidjeti F. William Engdahl (2000) Stoljeće rata – Anglo-američka naftna politika i novi
svjetski poredak, Zagreb: AGM: 209-241.
11. Strukturalni programi prilagođavanja postali su tijekom godina toliko nepopularni da su
zamijenjeni s praktički istim programom, ali uz promijenjeno ime Poverty Reduction
Strategy Initiative, a zemlje trebaju provoditi Poverty Reduction Strategy Papers (PRSP).
12. U tom smjeru možemo navesti pokušaj Japana da još i prije kolapsa tamošnjih
monetarnih sistema kao preventivu osnuje Azijski monetarni fond s težinom od 100 milijardi
dolara s kojima bi se pomoglo krizom zahvaćenim zemljama u održanju. Inicijativu je
spriječio predstavnik SAD-a u MMF-u i kriza je zatim počela s devastirajućim posljedicama
za zemlje u regiji. Vidjeti Weisbrot, M. (1999) Globalization: A Primer, URL:
http://www.cepr.net/GlobalPrimer2.htm (02.04.2004.).
13. Treba istaknuti kako je Svjetska banka najviše u fokusu aktivista i aktivistkinja jer
djeluje na globalnom nivou. To ipak ne znači da raspolaže najvećim novcima. Na primjer,
158
2004. godine podijelila je manje nego prijašnjih godina, niti 15 milijardi dolara, a Europska
investicijska banka u ime EU-a kreditirala je 46 milijardi eura. Stoga, brojne organizacije sve
više nadgledaju regionalne banke i prosvjeduju protiv njihovih socijalno neosjetljivih ili
ekološki neodrživih politika.
14. Misli se na zaduženost u odnosu na ukupan BDP, a ne na ukupan dug.
15. Vidjeti arhivu mailing liste 50 Years is Enough od 13.02.2004., Doing nothing for
Ethiopia (31.03.2004).
16. Daje se primjer s projektom Svjetske banke u Bangladešu koji se kritizira jer zahtijeva
od majki uključenih u projekt da svaki dan dolaze na dogovoreno mjesto kako bi im se djeca
nahranila, što im je nepraktično. Vidjeti arhivu mailing liste 50 Years is Enough od
04.06.2003., WB nutrition programs:wasteful failures (30.04.2004.) Za feminističku kritiku
Svjetske banke vidjeti Sparr, P. (ed.) (1994) Morgating Women’s Lives – Feminist Critique of
Structural Adjustment, London: Zed Books
17. Posebno je također indikativan slučaj Istočnoga Timora čiji su stanovnici i stanovnice
također patili/e za vrijeme diktatorske vlasti Suharta. Indonezija je 1974. godine okupirala
Istočni Timor i do 1999. godine indonezijska vojska ubila je trećinu stanovnika otoka. SAD
su osigurale 90 posto svoga oružja za indonezijsku vojsku. Nakon što su se 1999. godine na
referendumu opredijelili za samostalnost Istočnoga Timora, njegove građane i građanke
počele su terorizirati sigurnosne službe i brojne paravojne formacije uz blagoslov središnje
vlasti u Indoneziji. Pritom je uništeno 75 posto infrastrukture ionako siromašne zemlje,
raseljeno dvije trećine stanovništva i ubijeno oko 2000 ljudi. Kao jedno od najsiromašnijih
područja na zemlji, s nepismenošću od 60 posto i prosječnim životnim vijekom od svega 48
godina, odmah nakon samostalnosti Istočni Timor došao je u opasnost da bez odlaganja
dobije vanjski dug, jer u budžetu nije bilo dovoljno novaca. Aktivisti i aktivistkinje su
pokrenuli veliku kampanju da se Istočni Timor oslobodi ulaska u dužničko stanje te da mu se
bezuvjetno pomogne. Pri tom je važno napomenuti kako Australija ubire ogromni profit
raspolažući crpljenjem i trgovinom naftom s otoka. Vidjeti arhivu liste 50 Years is Enough na
datum 06.05.2002, Last chance ALERT: keep E.Timor out of IMF/WB clutches!
(30.04.2004.).
18. Na primjer, u SAD-u se na nacionalnom nivou netko smatra siromašnim kad zarađuje
dnevno manje od 8 dolara.
159
19. Nešto slično rekla je i predstavnica Ženske sekcije jedne od sindikalnih središnjica u
Hrvatskoj na temu računanja nezaposlenosti. Naime, po međunarodnim kriterijima dovoljno
je da nas se svrsta u sektor zaposlenih ako samo jedan sat tjedno za neki određeni posao
primimo novac. Time i brojka od milijardu nezaposlenih s kojom barata ILO, što čini trećinu
radne snage, ne daje pravu sliku nezaposlenosti pa onda samim time i siromaštva. Vidjeti
Michael Chossudovsky (1998) Global Poverty in the Late 20th Century, URL:
http://www.mtholyoke.edu/acad/intrel/chossu.htm (01.04.2004.).
20. Vidjeti tekst Evaluation of Bank global programmes:”poorly-defined” and excluding the
poor, od 02. veljače, 2005. na URL: http://www.brettonwoodsproject.org (04.03.2005).
21. Vidjeti URL: http://www.whirledbank.org. Ovdje je važno napomenuti kako se u SAD-u
sve više bilježi trend dekomisije brana zbog njihovih negativnih ekoloških utjecaja, na
primjer na riječne tokove i bioraznolikost. Radi se o nekoliko stotina brana, što je mali broj u
odnosu na ukupan broj, ali trend je u porastu u ’90-im godinama prošloga stoljeća. Vidjeti
Worldwatch Institute (2002) State of the World 2002, London: Earthscan Publications Ltd:
5-6.
22. Vidjeti tekst Bank on agricultural trade: export strategy “impoverishing” od 02. veljače,
2005. na URL: http://www.brettonwoodsproject.org (04.03.2005).
23. Za najbolju i najdublju analizu WTO-a vidjeti Wallach, L. i Woodall, P. (2004) Whose
Trade Organisation? A Comprehensive Guide to the WTO, New York: The New Press.
24. Cijeli memorandum sa svim zahtjevima može se vidjeti na URL:
http://www.polarisinstitute.org ili www.gatswatch.org (05.04.2004.).
25. Mnogi autori kritiziraju ovakvo uspoređivanje korporativnoga prihoda i državnoga BDPja. Bivši savjetnik u WTO-u Philippe Legrain ističe kako je to kao uspoređivanje kruški i
jabuka, odnosno kao da tvrdimo da je prodavač voća i povrća koji proda 1000 funti robe
tjedno bogatiji od advokata koji zaradi 900 funti tjedno. Ipak, advokatu ostaje sve za
potrošiti, a prodavač mora dalje ulagati. Slično tvrde i David Held i Anthony McGrew koji
nude i “točnu” tablicu najvećih svjetskih ekonomija. Ipak, antikorporacijski aktivisti i
aktivistkinje tvrde kako je to čisto zamagljivanje istine, jer se navodno BDP-ju dodaju i
vrijednosti. Za njih je BDP kruto računanje ekonomske aktivnosti koja se percipira kao
pozitivna i uključuje sve robe i usluge koje se kupuju i prodaju. Za kritiku usporedbe vidjeti
Philippe Legrain (2003) Open World :/ The Truth about Globalization, London: Abacus: 139-
160
140; David Held i Anthony McGrew (2003) Globalization/Anti-globalization, Cambridge:
Polity Press: 43-44; a za obranu usporedbe Vidjeti Kevin Danaher i Jason Mark (2003)
Insurrection – Citizen Challenges to Corporate Power, London: Routledge: 3.
26. Haliburton i dalje plaća Cheneyu 150.000 dolara zatezne godišnje kompenzacije, valjda
za sve što je učinio za korporaciju.
27. Spominju se i raniji “glasnogovornici” (npr. Aristotel) zagovaranja pretvorbe prirode u
robe (ili robu) povezujući to s podčinjavanjem žena, urođeničkih naroda vanzapadnoga
kruga i općenito svih marginaliziranih skupina širom svijeta. Vidjeti detaljnije Vandana
Shiva (1989) Staying Alive, London: Zed Books i Carolyn Merchant (1990) Death of Nature:
Women, Ecology and Scientific Revolution, New York: Harper & Row.
28. Vidjeti iscrpan pregled svih ovih upozorenja Ivan Cifrić (1994) Napredak i opstanak –
moderno mišljenje u postmodernom kontekstu, Zagreb: HSD.
29. Vidjeti The Global Compact: The UN’s New Deal with ‘Global Corporate Citizens’ (1999)
na URL: http://www.xs4all.nl/~ceo/observer5/global.html#note43
30. Vidjeti na URL: http//www.wssd.org.
31. To je navelo jednog od sudionika samita da cinično zaključi kako završna deklaracija
donosi dobre vijesti ukoliko nemate WC ili ste riba. Inače, ništa ne vrijedi. Vidjeti Danna
Harman (2002) Amid protest summit ends, Christian Science Monitor (September 05) na
URL: http//www.csmonitor.com/2002/0905/p01s04-woaf.html.
32. Vidjeti intervju s Naomi Klein na URL:
http://www.dailysummit.net/says/interview250802.htm.
33. Vidjeti Održivi razvoj No. 3, listopad 2002, Zagreb: Privredni vjesnik u suradnji s HR
BCSD.
34. Vidjeti URL: http://www.baku.org.uk (04.03.2005.). Također je zanimljivo kako je tijekom
Clintonove ere, gdje je ovaj uvelike lobirao kod lokalnih vlasti da prihvate projekt, savjetnik
BP-a bio dobro poznati Zbigniew Brzezinski. Brzezinski također sjedi u nadzornom odboru
USACC-a, što je kratica za Američko-azerbejđansku trgovinsku komoru. Predjednik USACCa u Washingtonu je Tim Cejka, predjednik Istraživačkoga odjela u ExxonMobileu. Drugi
članovi odbora ovog zanimljivog udruženja su Henry Kissinger, James Baker i Brent
Scowcroft.
161
35. Vidjeti za sve slučajeve i još mnoge druge URL: http://www.basd-action.net i URL:
http://wbcsd.org.
36. Vidjeti detaljnije na URL: http://www.corpwatch.org/un i http://www.xs4all.nl/~ceo.
37. Za sve citate vidjeti URL: http://www.etcgroup.org.
38. Vidjeti na URL: http://www.etcgroup.org.
39. Vidjeti citat na URL: http://www.zelena-akcija.hr/ge/hrv/znanstvenici.html.
40. Sve kopije se mogu vidjeti na URL: http://www.biointegrity.org
41. Vidjeti The ICC: Crusadin for Investment Liberalisation na URL:
http://www.xs4all.nl/~ceo.
42. Rezultati ovih istraživanja mogu se vidjeti u izvještaju Seeds of Doubt (2002) na URL:
http://www.soilassociation.org
43. Rezultate pogledati na URL: http://www.gmpublicdebate.org.uk
44. Cijeli izvještaj može se vidjeti na URL:
http://www.number10.gov.uk/output/Page4127.asp
45. Cijelo istraživanje može se vidjeti na URL: http://www.iatpc.fred.ifas.ufl.edu.
46. Rezultati cijeloga istraživanja moguće je vidjeti na URL:
http://sasw.chass.ncsu.edu/global-food/foodglobal.html
47. Rezulti istraživanja mogu se vidjeti na URL:
http://www.biotech-info.net/technicalpaper6.html
48. Vidjeti citat na URL: http://www.agbioindia.org/archive.asp (10.09.2002)
49. Vidjeti izvještaje na URL: http://www.fao.org/biotech/index.asp i URL:
http://www.fao.org/es/ESD/at2015/toc-e.htm
50. Po radu Joel Bakena i njegovoj knjizi snimljen je i dokumentarni film The Corporation
koji je osvojio brojne nagrade na filmskim festivalima.
51. Sličan primjer, također s automobilskom industrijom, spominje Russell Mokhiber s
162
gotovo 20-godišnjom opstrukcijom korporacija koje proizvode automobile da pod obavezno
ugrađuju zračne jastuke u aute. Stručnjak za sigurnost automobila Byron Bloch procijenio je
kako je zbog takve politike korporacija u automobilskim nesrećama od ’70-ih godina
prošloga stoljeća poginulo 140.000 ljudi u SAD-u. Vidjeti Russell Mokhiber (1996) Corporate
Crime: Underworld USA, u Kevin Danaher (1996) Corporations Are Gonna Get Your Mama,
Monroe: Common Courage Press: 61-69.
52. Pismo direktora Forda vidjeti na URL: http://www.jumpstartford.com/facts/letter.htm
(01.03.2005.).
53. Mnogi ističu kako je upitna manja stopa nezaposlenosti u SAD-u od EU. Za vrijeme
Clintonove vladavine 2 milijuna ljudi, 3 posto radne snage, nalazilo se u zatvorima SAD-a te
su na taj način brisani iz evidencije nezaposlenih pa je time i značenje maloga postotka
jasnije. Sliedećih pet posto je na uvjetnoj, a 15 posto crnačke populacije je u zatvorima.
Vidjeti Noreena Hertz (2002) The Silent Takeover – Global Capitalism and the Death of
Democracy, London: Arrow Books i Harry Shutt (2001) A New Democracy – Alternatives to a
Bankrupt World Order, London: Zed Books.
54. Vidjeti URL: http://www.bbc.co.uk (01.03.05.)
55. Vidjeti URL:
http://www.newmediaexplorer.org/sepp/2003/07/13/biotech_giants_exploiting_child_labour.
htm (30.04.2004.)
56. Dobar izvor o ratovima za resurse predstavlja knjiga Michaela Rennera (2002) The
Anatomy of Resource Wars, Worldwatch Institute, URL: http://www.worldwatch.org
(02.04.2005.).
57. Kina je 2005. pretekla SAD u potrošnji žita, mesa, ugljena i željeza, prema podacima
Earth Policy Institutea.
163
DRUGAČIJI SVIJET JE MOGUĆ
priče iz našeg dvorišta
Ne može cilj opravdati sredstvo, već je naše sredstvo naš cilj.
Subcomandante Marcos
Dobro došli u svoje dvorište. Ovaj dio knjige zove se Drugačiji svijet je moguć. Premda bismo
trebali staviti sve mnogo odlučnije. Drugačiji svijet se već događa. Drugačiji svijet je već tu.
On je “under construction”. Na nama je hoćemo li stajati sa strane. A bez veze je stajati sa
strane u vlastitom dvorištu. Projekti i inicijative, organizacije i vizije koje ćete upoznati u
sljedećih par stranica meni su svakodnevna inspiracija. Punjači energije. Imaju upaljene
svijeće. I ne čekaju da se ugase, već gotovo svakodnevno pale nove. Ono što slijedi nije
politički program tipa 10 koraka koje moram učiniti da bih bio pravi aktivist ili aktivistkinja.
Nema štreberskih pravila. Jedino pravilo je da se trudimo. Da ne damo postati živi mrtvaci.
Ovaj svijet jest sjeban često, jer njime upravljaju takvi ljudi. No ja, s obzirom da mali ljudi
rade konkretne i svrshishodne stvari, ne samo da se usuđujem kazati da bi bez njih svijet bio
još i gori, već da ga oni poboljšavaju svakim danom. Važno je uočiti isticanje malih ljudi.
Jedna od bitno novih odlika alterglobalističkoga pokreta je da ne priznaje (samo)proglašene
autoritete, vođe i proroke koji zahtijevaju neupitno slijeđenje. Avangardi preostaje samo
blijediti na požutjelim stranicama. Mali ljudi udruživanjem i solidarnošću stvaraju drugačiji
svijet. U našem dvorištu.
Ovdje se radi o pregledu priča koje su se meni činile iznimno važnima za spomenuti danas
kada nas sve više okružuje apatija i cinizam. Ove priče nas inspiriraju i pokazuju nam da
kada nešto želimo, u suradnji s drugim ljudima velike su šanse da uspijemo u našim željama
i nadanjima. Zato što se trudimo. Aktivno se postavljamo prema društvu u kojem živimo.
Probao sam ih fer posložiti sa svim njihovim raznolikostima, prednostima i manama. Nisam
ih htio kvalitativno rangirati, jer to niti nema smisla. Opet neke moje osobne težnje i ljubavi
mogu se nazrijeti. Isto tako sam siguran da ćete i vi naći nešto što će vas posebno inspirirati,
nešto ćete samo prokomentirati, kao ok je, a na nešto uopće nećete reagirati. Možda će vam
164
neke priče biti i čudne zašto su tu. Ja sam stavio sve što ljudi rade kako bi poboljšali naše
živote. Nisam htio biti cenzor. Zato sam i stavio često i kritičke opaske za neke priče.
Cijenim ljude koji se trude, bez obzira koliko se slagali sa mnom. Na svakome je od vas da
sami procijenite što je ono što vam se čini dovoljno dobro, pozitivno i zanimljivo. Moj cilj je
da osjetimo kako su sve te priče važne i kako ne postoji savršenstvo. Već samo šljaka. Uz
brdo borbe, i suza, i smijeha. Ove priče su komadići koji samo zajedno daju odgovor na
pitanje koliko je drugačiji svijet moguć. Ja znam da je on tu. Hajdemo upaliti svijeću.
Prvo ćemo predstaviti glavne aktere pokreta, brojne grupe i organizacije, neformalne
skupine i koalicije te inicijative i društvene pokrete koji čine ovaj jedan veliki pokret. Želimo
analizirati motive, stavove, ciljeve i domete pokreta. Važno je znati da se radi o najvećem
pokretu ikada pa je iznimno važno predstaviti njegove glavne aktere. U analizi
alterglobalizacijskoga pokreta pomoći će mi dosadašnji radovi na tu temu (J. Brecher et al.,
2000; M. Albert, 2000; A. Starr, 2001; T. K. Danaher i J. Mark, 2003; Notes from Nowhere,
2003; Mertes, 2004; te drugi). Posebno izdvajam knjigu Amory Starr (2001) Naming the
Enemy: Anti-Corporate Movements Confront Globalization, koja je posložila brojne aktere
pokreta u skupine:
1. Osporavanje i reforma
2. Globalizacija odozdo
3. Odvajanje/relokalizacija
Ovo je dobra osnova za analizu pokreta pa ću je i ja koristiti. Nakon toga ćemo proći kroz
historijsku analizu pokreta, upoznati se s kronologijom pokreta jer nastanak i razvoj pokreta,
grupiranje i suradnja, uspjesi i padovi, koalicije i sukobi predstavljaju bitan moment u analizi
motiva, stavova, ciljeva i dometa pokreta. Bez ulaska u povijest pokreta i najvažnije trenutke
gotovo je nemoguće uopće shvatiti ga, odnosno ući u iole ozbiljnu analizu. Na kraju, u ovom
poglavlju pokušat ću ponuditi detaljnu analizu pokreta, a tu će najviše koristiti rad
društvenoga teoretičara, kritičara i aktivista Michael Alberta. On je u svom tekstu Dealing
with Difference (2000) pristupio analizi pokreta kroz tri/četiri dimenzije: fokusa, vizije,
strategije i taktike. Uz pomoć gore spomenute dimenzije vjerujem kako se mogu istaknuti
osnovni stavovi i motivi, ciljevi i dometi unutar pokreta.
Vjerujemo da alterglobalizacijski pokret predstavlja fenomen globalizirajućega svijeta te da
kao takav zaslužuje biti tema ovakve knjige. Bez obzira na izraženu učestalost spominjanja u
medijima, površnost pristupa puno je više učinila cijeli pokret nepreglednim i nerazumljivim.
Prema tome, cilj knjige je demistificirati i sam pokret i glavne aktere tog pokreta. Također je
165
potrebno istaknuti kako su ovakva istraživanja tek u začecima kada govorimo o Hrvatskoj, te
se nadamo da će i ova knjiga doprinijeti razvoju teme. Premda kada govorimo o Hrvatskoj i
ne možemo uočiti društveno relevantan pokret koji bi se bavio pitanjima globalizacije.
Osvrnut ćemo se ukratko na aktere koji pokušavaju uhvatiti ritam za ostatkom svijeta.
166
DRUŠTVENI POKRETI
Globalni društveni pokreti uključuju sve više ne samo “etiku nove odgovornosti”,
već i “nove prakse samo-određivanja i solidarnosti” između konkretnih osoba
neovisno o njihovih kulturama i nacionalnostima.
Robin Cohen i Paul Kennedy
Prije detaljne analize alterglobalizacijskoga pokreta, potrebno je referirati na neka
dosadašnje sociološke teorije, analize i razmatranja društvenih pokreta. Već je prošlo dosta
godina od kako je Anthony Giddens u “devet teza o budućnosti sociologije” zaključio kako će
“društveni pokreti nastaviti biti jedna od najvažnijih značenja u stimuliranju sociološke
imaginacije” (Scott, 1990: 1). Sidney Tarrow definira društvene pokrete kao “kolektivne
izazove ljudi sa zajedničkim svrhama i solidarnošću u postojanoj interakciji s elitama,
oponentima i vlastima” (Mesić, 2001). Društvene pokrete možemo definirati kao “djelovanja
socijalne transformacije koja nastaju kao odgovor na određene društvene promjene i uvjete”
(Cohen i Kennedy, 2000: 287). Kako smo zaključili u prvoj knjizi, globalizaciju zasigurno
možemo definirati kroz društvene promjene i uvjete. Pitanje je naime, možemo li
alterglobalizacijski pokret okarakterizirati kao odgovor na te promjene i uvjete? Cilj ovoga
poglavlja nije predstaviti društvene pokrete od njihovih početaka ili ući duboko u analizu
društvenih pokreta kao takvih. Ovo poglavlje nam služi kao pomoć u analizi
alterglobalizacijskoga pokreta. Naime, može se iščitati, posebno u izjavama i radovima
kritičara pokreta, kako glavno obilježje alterglobalizacijskoga pokreta jest neprirodnost
suradnje između previše različitih aktera tog pokreta (Friedman, 1999; Legrain, 2003) pa
samim time se i ne može govoriti o “društvenom pokretu u strogom smislu riječi.[1] Nas
ovdje zanima koliko naslijeđe vuče ovaj današnji pokret od onih koji mu prethode, posebno
onih iz druge polovice 20. stoljeća. Društveni pokreti smatraju se sastavnim dijelom
moderne. Mogli bismo reći “društveni pokreti – fenomen modernoga doba” (Pavlović, 1987:
7). Dapače, možemo pratiti paralelni razvoj prvih društvenih pokreta s velikim političkim i
ekonomsko-tehnološkim revolucijama krajem 18. i u prvoj polovici 19. stoljeća. Premda su se
i u prethodnim razdobljima događali brojni sukobi onih koji imaju moć i onih koji nemaju,
prije se radilo o više ili manje organiziranim, uglavnom seljačkim pobunama uz često
spajanje s anticrkvenim religioznim stavovima.[2] Touraine, naime, tvrdi kako je posebnost
modernih društvenih pokreta “samostvaranje” modernih društava, odnosno proces u kojem
167
su “društva počela shvaćati sama sebe… kao rezultat društvene akcije, odluka ili nagodbi,
prevlasti ili sukoba” (Bottomore, 1987: 70-71). Posebno je došlo do razvoja društvenih
pokreta, pa na koncu i određenog prihvaćanja nekih vrijednosti i zahtjeva, nakon Drugoga
svjetskog rata. Različite teme nizale su se gotovo kao na pokretnoj traci: mirovni i
antinuklearni pokret, pokret protiv rasne segregacije i diskriminiranja crnačke manjine u
SAD-u, studentski i kontrakulturni pokret, feministički pokret, ekološki pokret i drugi. Veliki
broj teoretičara i društvenih znanstvenika naglašava razlike između prvih društvenih
pokreta i onih koji su se razvijali nakon Drugoga svjetskog rata. Prije su društveni pokreti
bili obojeni crveno (Fehrer-Heller, 1987) te je klasna komponenta bila prilično izražena.
Društvene pokrete poslije Drugoga svjetskog rata karakterizira veća okrenutost i
orijentiranost prema socio-kulturnoj sferi, a manje prema političkoj sferi i sferi moći. Dakle,
teži se individualnim slobodama, autonomiji i pravu na određeni životni stil, a ne na
društvene promjene ili čak i promjenu vlasti.[3] Novi društveni pokreti su, za razliku od
starih, apolitični u smislu da ne žele osvojiti političku vlast, već je ignorirati ili ukinuti
(Crook, S., Pakulski, J. i Waters, M., 1992).
Dapače, počinje se uočavati razlika između pokreta iz ’60-ih prošloga stoljeća i onih kasnijih.
Tako se ističe promjena stare crvene boje – boje slobode, u zelenu boju života (FehrerHeller, 1987). Uslijed krize socijalne države, društveni pokreti za Habermasa (1987) su
obrana “svijeta života”. Zelenu, kao boju života i prirode možemo povezati s
postmaterijalističkim vrijednostima koje spominje Ingelhardt, budući da se upravo unutar
zelene paradigme najprije počelo upozoravati na opasnosti koje nosi opčinjenost
materijalističko-linearnim konceptom ekonomskog rasta, koji iza sebe ostavlja neodržive
posljedice. Prije je društvene pokrete karakterizirala “emancipatorska politika” (Giddens,
1991), odnosno politika kojoj je osnovni cilj bio da se izbori za neka osnovna prava
nacionalnih, klasnih, rodnih, seksualnih, rasnih i drugih manjina. Emancipatorsku politiku
karakterizirala je težnja za eliminacijom ili smanjivanjem eksploatacije, nejednakosti i
ugnjetavanja. Danas društvene pokrete karakterizira “politika života”. Dakle, nakon što su
osvojene “emancipatorske slobode”, glavno pitanje postaje način ili “život” kojim ih želimo
koristiti. Politiku života karakterizira politika životnog stila. Time pitanja samo-realizacije i
osobnog identiteta postaju primarni za nas. Kao tipične pripadnike politike života, koji
zastupaju ili bolje reći žive stav “osobno je političko”, Giddens navodi današnji feministički
pokret i studentski pokret. Pojava politike života ne može se desiti bez prethodne
“emancipacije od fiksacije tradicijom i uvjeta hijerarhijske dominacije” (1991: 214).
Naravno, pojava politike života, ističe Giddens, ne znači i kraj emancipatorske politike u
potpunosti. Ja bih još dodao i dapače. Naime, ekološki pokret za zaštitu prirode još uvijek je
168
prilično “primoran” raditi na emancipaciji javnosti, da ne govorimo o politici ili biznisu, kako
bi se održivi razvoj prihvatio kao praktična i konkretna politika. Da ne spominjem u
današnjem kontekstu terora i terorizma, izazove koji “ponovno” stoje pred mirovnim
pokretom. Naravno, netko može živjeti održivo ili mirovno i na osobnom nivou, no pitanje je
u kolikoj je mjeri osobni životni stil bitno najvažnija karakteristika današnjih društvenih
pokreta. Također, potrebno je naglasiti kako još dugi put do uživanja u životnim stilovima
čeka sve one brojne pokrete u zemljama Trećega svijeta koji se još uvijek bore za osnovna
ljudska, radnička, ženska i druga prava. Dapače, bez namjere da pretjerano sitničarimo,
može se postaviti pitanje koliko su ta prava zadovoljena i u zemljama u kojima svjedočimo
“politici života” kod društvenih pokreta, pogotovo nakon 11. rujna. Možda je i ovakav
Giddensov slijed zaključivanja dio koncepta o “kraju povijesti”. U analizi društvenih pokreta
do ’60-ih godina prošloga stoljeća i onih nakon toga, koristimo razlikovanje “stare
paradigme” i “nove paradigme” (Offe, 1987). “Staru” paradigmu karakterizira razdoblje
nakon Drugoga svjetskog rata s temeljnim osloncem u konsenzusu različitih društvenih
skupina oko države blagostanja. Sigurnost postaje zajednički obrazac koji čuvaju “velike
specijalizirane i uvelike institucionalizirane interesne organizacije i političke partije” kao
“dominantni kolektivni akteri” (1987: 130). “Nova” paradigma ulazi u nekodiran
međuprostor, u prostor tzv. izvaninstitucionalne politike, koji s obzirom na strukturu ne
može biti obranjen, a kamoli zastupljen od “stare” paradigme. “Novu” paradigmu
karakterizira: neukorijenjenost u klasnu strukturi; tematika koja ide iznad zadovoljena
osobnog osjećaja sigurnosti i slobode, te se i ti sami pojmovi preispituju; tematika zadobiva
općeljudske razmjere u težnjama i zahtjevima za svjetskim mirom, razoružanjem, zaštitom
prirode, ljudskih, ženskih i drugih manjinskih i specifičnih prava; umjesto sigurnosti,
temeljno zajedničko mjesto postaje pitanje autonomije i prava na izbor; ad-hoc
organiziranost koja brzo nastaje i brzo nestaje; de-diferencijacija te formuliranje zahtjeva u
pretežno negativnoj formi.
Razlike između “stare” i “nove” paradigme, kako ih vidi Offe, s obzirom na karakteristike
aktera, tematiku, vrijednosti te načine akcije, prikazane su u sljedećoj tablici:[4]
“stara paradigma” “nova paradigma” *”nova nova paradigma”
akteri
Društveno-ekonomske
grupe koje djeluju kao
grupe i sudjeluju u
sukobu oko raspodjele
Društveno-ekonomske
grupe koje ne djeluju
kao takve, već u ime
određenih zajednica
Kombinacija “stare i nove
paradigme” Novi akteri,
multipliciranje aktera
Globalna, nadteritorijalna
svijest
169
tematika
Ekonomski rast i
raspodjela: vojna i
društvena sigurnost,
društvena kontrola
Očuvanje mira,
čovjekove okoline,
ljudskih prava i
neotuđenih oblika rada
Multipliciranje tematike
Globalna, nadteritorijalna
svijest
vrijednosti
Sloboda i sigurnost
privatne potrošnje i
materijalnoga progresa
Osobna samostalnost i
identitet nasuprot
centraliziranoj kontroli
Solidarnost, empatija,
odgovornost…globalizacija
odozdo Autonomija i identitet
postaju kolektivne potrebe
načini
akcije
a) unutarnji: formalna
organizacija, velika
udruženja zasnovana na
predstavničkom
principu
b) vanjski: pluralistički
ili korporativni
posrednici interesa;
nadmetanje političkih
partija, vladavina većine
a) unutarnji:
neformalnost,
spontanost, nizak
stupanj horizontalne i
okomite diferencijacije
b) vanjski: protestna
politika zasnovana na
zahtjevima
formuliranima pretežno
u negativnoj formi
a) unutarnji: kombinacija
“stare i nove paradigme” –
sukobi
b) vanjski: uglavnom “nova
paradigma” uz istraživanje i
razvijanje konkretnih
alternativa World Social
Forum
Glavne karakteristike “stare” i “nove političke paradigme”, (Offe, 1985)
* za potrebe knjige dodana “nova nova paradigma”
S podjelom između “stare” i nove” paradigme koju je načinio Offe, mogli bi se više-manje
složiti gotovo svi teoretičari društvenih pokreta.[5] Za potrebe knjige dodali smo kako bi u
datom kontekstu mogle izgledati karakteristike neke današnje “nove nove paradigme” koju
možemo poistovjetiti s alterglobalizacijskim pokretom. Time će nam biti i jasnije gdje su
neke sličnosti današnjeg tzv. alterglobalizacijskoga pokreta s onim koji mu prethode, a gdje
smo svjedoci novim karakteristikama toga pokreta. Premda neki unutar današnjeg pokreta,
odnosno unutar “nove nove paradigme” naglašavaju prirodni kontinuitet od pokreta ’60-ih
godina pa naovamo (Callinicos, 2001), vrijedi zabilježiti i neke potpuno nove tendencije i
mogućnosti, odnosno namjere i ciljeve u današnjem pokretu. Ukratko, već i prvi pogled na
tablicu otkriva nam da se dogodilo multipliciranje aktera unutar pokreta (što kombinacijom
onih iz “stare” i “nove” paradigme, što pojavom potpuno novih aktera) te multipliciranje
tema prema kojim se pokret definira. Po ovome ispada da bi današnji pokret mogli
djelomično shvatiti i kao određenu sintezu “stare” i “nove” paradigme uz neke potpuno nove
pravce kretanja, djelovanja i rada. Kada govorimo o akterima današnjega pokreta, svi
pokreti iz “nove” paradigme koji su zastupali mirovne i antimilitarističke ideje, prava žena,
rasnih i drugih manjina te kasnije zaštitu prirode i danas su prisutni. Sindikati pak, kao dio
“stare” paradigme, unatoč kontinuiranom opadanju broja aktivnih članova u industrijski
razvijenim zemljama i otežanoj ili gotovo nikakvoj mogućnosti stvaranja novih u zemljama
170
Trećega svijeta, unutar novoga pokreta igraju sve značajniju ulogu. Radnički sindikati igraju
sve izraženiju ulogu na brojnim prosvjedima protiv negativnih posljedica globalizacije, a sve
više komentatora zapaža i donedavno teško moguće koalicije ili zajedničke suradnje između
radnika i ekoloških aktivista i aktivistkinja. S obzirom da broj radnika i radnica u
sindikatima uglavnom opada, velika se prisutnost i utjecaj sindikata unutar pokreta može
učiniti apsurdnom. Ipak, broj radnika i radnica unutar sindikata, premda u opadanju, i dalje
nije zanemariv. Također, promijenilo se i shvaćanje radničke klase pa se danas “radnom
klasom” smatraju svi zaposleni i zaposlene neovisno o sektoru i vrsti zaposlenja, a koji nisu
dio vlasničke strukture. Naravno, ostaje otvoreno pitanje koliko će sindikati biti u stanju
nositi se s tim promjenama? U zadnje se vrijeme sve više i političkih partija trudi ubaciti u
alterglobalistički vlak, predstavljajući se kao ruka pokreta koja će zastupati zahtjeve i
potrebe pokreta unutar politike i parlamenta. Također unutar novog pokreta imamo i
potpuno nove aktere, od kojih su mnogi kako smo naveli prije, bili pri definiranju društvenih
pokreta svrstavani u “pretpolitičke”, a neki se nisu niti smatrali društvenim pokretima.
Danas tako unutar alterglobalizacijskoga pokreta ravnopravno s ostalim akterima
participiraju brojna udruženja seljaka i farmera, organizacije za razvoj ekološke
poljoprivrede, kao i brojna urođenička plemena, narodi i zajednice. Nadteritorijalna,
odnosno nadgranična svijest i suradnja predstavlja potpunu novinu, barem ako govorimo o
opsegu i kvaliteti te svijesti i suradnje. Gledanje “preko svog plota” uvelike je doprinijelo
multipliciranju aktera uključenih u pokret kao i brušenje njihovih odgovora na zajedničke
probleme s kojima se susreću. Također, to je razvilo i suradnju, do danas nezabilježenu pa i
nezamislivu, ljudi udaljenih nekoliko stotina kilometara pa se s pravom može govoriti i o
globalnosti alterglobalizacijskoga pokreta. Autonomija i pravo na izbor više nisu samo naša
potreba i pravo kao pojedinaca, već se sve više i izraženije postavljaju kao temelj ljudskih
prava čitavih ugroženih društvenih skupina. Tako na primjer, brojne urođeničke skupine
zahtijevaju pravo na autonomiju i pravo na vlastite vrijednosti i način života, što je posebno
naglašeno prilikom uništavanja njihovoga okoliša. Što se tiče načina akcije unutar “nove
nove paradigme”, situacija se zakomplicirala upravo zbog multipliciranosti aktera pokreta. S
tom temom detaljnije ćemo se baviti pri analizi pokreta, kao i s pokušajima da se kod
društvenih pokreta toliko prisutno “ne” pretvori konkretnim prijedlozima i alternativama
negativnim odrednicama i posljedicama globalizacije u realno i konstruktivno “da”. Ovdje
smo usporedili sadašnji alterglobalizacijski pokret s onima koji mu više ili manje direktno
prethode, posebno s društvenim pokretima druge polovice 20. stoljeća. Osnovni cilj ovog
dijela knjige bio je uvidjeti gdje se crpi baština iz prethodnih društvenih pokreta, gdje su
naslijeđene vrijednosti, metode i ciljevi prethodnika, a gdje svjedočimo potpuno novim
171
fenomenima pri istraživanju društvenih pokreta. Ovdje nam nije bio cilj ulaziti preduboko u
analizu društvenih pokreta, jer na tu temu postoje brojni radovi, već je cilj napraviti logičan
prijelaz prema analizi alterglobalizacijskog pokreta. Time se može dovesti u pitanje i
vjerodostojnost današnjega alterglobalizacijskog pokreta da se uopće i naziva pokretom. Do
današnjih dana traju rasprave koliko je riječ o jednom jedinstvenom koherentnom pokretu sa
zajedničkim stavovima, motivima, ciljevima i dometima (i koji su to ako ih ima), ili pak koliko
je tu prije svega riječ o različitim pa često i sukobljenim pokretima koje više veže zajedničko
protiv, a manje zajedničko za.
172
AKTERI POKRETA
Zagađenje i novac idu svuda. Zašto ljudi ne mogu?
Jedan od transparenata na prosvjedima
Vidjeli smo u prvoj knjizi koliko je različitih definicija i sporenja oko značenja procesa
globalizacije. Što se tiče određivanja alterglobalizacijskoga pokreta kroz jednu jednostavnu
definiciju tek smo tu pred problemima. Naime, unutar pokreta vrlo rijetko se koristi etiketa
antiglobalizacijski, već se češće ističe potreba za drugačijom globalizacijom. U tom
kontekstu jasni su razlozi zašto će se u ovoj knjizi pokret određivati kao alterglobalizacijski.
Sam pojam antiglobalizacijski pokret počeli su prvi koristiti mediji nakon prosvjeda u
Seattleu 1999. godine. Bez obzira što prosvjed u Seattleu nije bio niti najveći te vrste niti
najznačajniji, ostao je zapisan kao prva takva manifestacija u samom centru globalne moći
SAD-u i to je bio znak za uzbunu. Tako je kroz masovne medije nastao antiglobalizacijski
pokret, nešto što je apriori negativno određeno, unatoč tome što se gotovo nigdje niti prije
niti poslije Seattlea nije moglo naići na neslaganje s globalizacijom kao takvom. Dapače, kao
glavni lajtmotiv “naroda Seattlea” uvijek se provlačio zahtjev za drugačijom globalizacijom
koja bi se pravednije odnosila prema ljudima i održivije prema prirodi. Težnja za drugačijim
oblikom globalizacije gotovo je konsenzusom prihvaćena. Ipak, u većini medija pa i dijelu
znanstvene zajednice prihvaćeno je pokret, koji je tema našeg rada, nazivati
antiglobalizacijskim, dakle u strogom smislu protivnom globalizaciji kao takvoj. Ukoliko
globalizaciju shvatimo u beckovskom smislu ispada da se ovaj pokret protivi gospodarskom,
socijalnom, kulturnom i političkom djelovanju koje nadmašuje granice nacionalnih država.
Meni se čini kako je tek potrebno istražiti odnos pokreta, pa i različitih aktera tog pokreta,
prema raznim aspektima koje spominje Beck. Uostalom, to je i cilj knjige. Stoga ću koristiti
pojam alterglobalizacijski ili ću jednostavno govoriti o pokretu sa sviješću da mislim na
pokret koji je nastao usporedo s procesom globalizacije. Ne treba nas čuditi što je nakon
demonstracija za vrijeme sastanka MMF-a i Svjetske banke u Washingtonu 2000. godine,
New York Times odbio objaviti već naručenu kolumnu o globalizaciji, profesora
antropologije sa sveučilišta u Yaleu Davida Graebera. Graeber je naime u tekstu objašnjavao
težnju “naroda Seattlea” za globalizacijom slobode i tolerancije, ekoloških standarda,
radničkih prava, prihvaćanja različitosti… Pa zašto se onda uvijek, kada se govori o “narodu
Seattlea” govori o antiglobalistima? Jednostavno rečeno, medijima je tako lakše, štedi se na
173
prostoru i dobija na dramatičnosti, a i dosljedno je našoj sklonosti neprijateljskim
dualizmima. Unatoč tome, kako kažu sami akteri pokreta, radi se o najviše internacionalno
usmjerenom, globalno povezanom pokretu koji je ikada viđen (Klein, 2002). Uostalom, ne bi
niti bio nešto posebno da nije takav, a da budemo krajnje iskreni bez određenih posljedica
globalizacije (npr. Internet) mnoge od bezbrojnih poznatih prosvjeda od Seattlea do Genove
ne bi niti bilo moguće organizirati u takvom opsegu. Akteri pokreta ističu mnoge pozitivne
aspekte globalizacije: pojačanu komunikaciju između ljudi, sve veću planetarnu svijest o
socijalnim i ekološkim problemima, raširenije shvaćanje planete kao jednog sustava za kojeg
smo zajedno odgovorni, stvaranje kozmopolitske svijesti i brojne druge. Dakle, kod
korištenja termina antiglobalizacijski trebamo biti oprezni i svjesni o čemu govorimo. Unutar
pokreta protivljenje globalizaciji ogleda se u protivljenju sve većim socijalnim podjelama i
nepravdama i sve većem uništavanju prirode. Jedan od glavnih slogana na svim poznatim
prosvjedima od Seattlea i je bio – ukoliko rušite stare granice, ne stvarajte nove.
Nadgranična komunikacija i svijest funkcioniraju zaista u do sada neviđenim omjerima i
značenjima. Dapače, mnogo toga, po akterima pokreta ostaje da se globalizira: ljudska
prava, poštivanje različitosti, tolerancija, održivi razvoj i tako dalje. Po njima upravo i je
najveći problem s ovakvim tipom globalizacije kakvog nam isporučuju najmoćnije svjetske
institucije što ne globalizira ove kategorije. Stoga nas ne treba čuditi što danas svjedočimo
prosvjedima podrške meksičkim Zapatistima širom Europe i svijeta, što anarhisti i
anarhistkinje u Hrvatskoj odlaze prosvjedovati pred talijansku ambasadu u Zagrebu zbog
ubojstva Carla Gulianija u Genovi, što se u Londonu blokiraju uredi i benzinske crpke naftne
korporacije Shell zbog iskorištavanja nafte u Nigeriji, što se provode akcije bojkotiranja
Nikeovih proizvoda na američkim sveučilištima zbog loših radnih uvjeta u njihovim
tvornicama u jugoistočnoj Aziji… Sve te akcije prekogranične solidarnosti, posljedica su
shvaćanja kako problemi geografski udaljenih ljudi postaju sve više slični s gotovo istim
uzrokom – globalnim neoliberalnim kapitalizmom. Odnos, ili bolje rečeno su-odnos
globalizacije i alterglobalizacijskog pokreta vodi nas do zaključka kako je alterglobalizacijski
pokret od svojih samih početaka jedan od najglobalnijih fenomena. Jeremy Brecher, Tim
Costello i Brendan Smith dobro su saželi i predstavili tu poziciju u knjizi Globalization from
below (2000). U knjizi su istaknuli kako se “globalizacija odozdo” razvija učenjem suradnji i
razumijevanjem različitosti. Njena struktura teži biti mreža svih mreža, koja facilitira
kooperaciju ne zahtijevajući organizacijsku centralizaciju (2000: 16). Dapače, upravo to i
stoji nasuprot uniformnosti i unificiranosti sličnih stremljena i pokreta u prošlosti. Akteri
pokreta smatraju kako neće povratak u autarhične, izolirane tribalističke zajednice, a za
mnoge niti povratak u okrilje nacija-država biti ono što će pružiti primjetan, realan i
174
konkretan otpor, recimo to jezikom Brechera i drugih “globalizaciji odozgo”, već će to biti
upravo nadteritorijalna svijest i suradnja s jakom bazom u solidarnosti i suosjećanju. Pored
“globalizacije odozdo” drugi društveni teoretičari te aktivisti često koriste drugačije
pojmove (misleći na isto) kao što su “alternativna globalizacija”, “etička globalizacija”,
“globalizacija s ljudskim licem”, ili “pravedna globalizacija”. Imamo “pokret za globalnu
pravdu i solidarnost”, “pokret protiv korporacijski vođene globalizacije” (Klein, 1999),
“pokret civilnog društva”, “alternativni pokret” (Bygrave, 2002), “grassroots
globalizacija”[6] (Karliner, 1997), neki govore o “pokretu civilnog društva”, “pokretu
građana za svjetsku demokraciju” (Ambrose, 2002), “novoj novoj ljevici” (Graeber, 2003) ili
se ističe da se jednostavno radi o Pokretu (Klein, 2001). Hardt i Negri (2003) su
popularizirali koncept “mnoštva”. U lijevo radikalnim varijantama zagovara se
“antikapitalistička globalizacija”. Zapatisti pak ističu da se radi o pokretu s “jednim ne i
mnoštvom da” (Kingsnorth, 2003). Također se govori o mreži svih mreža ili o “pokretu svih
pokreta” (Mertes, 2004). Ovdje je potrebno napomenuti kako se posljednjih godina za
pojedine aktere ovog pokreta koriste i pojmovi poput “novi ekspresivni pokreti” (Maffesoli,
1996), “urbana plemena” (Perasović, 2002) i drugi.
“Globalizacija odozdo” se prema tome suprotstavlja “globalizaciji odozgo” koju nameću
najmoćnije političke i financijske svjetske institucije te globalne korporacije razvijajući
kulturu nasilja, koja se zapravo svojom isplativošću pretvara u ekonomiju nasilja, što ne trpi
pravo na izbor i pravo na različitost. To je jedan od razloga zašto se u radu nećemo baviti s
desnim otporom globalizaciji koji je vrlo često reaktivan. Uostalom, to bi bilo i skretanje s
teme, budući da se zastupnici desne političke opcije uopće ne pojavljuju ili se to događa na
marginama, uz događaje i akcije koje vežemo za alterglobalizacijski pokret. Neki autori
govore o nekakvom zajedničkom diskursu lijevih i desnih otpora procesu globalizacije pa se
spominju i fantomske koalicije. Premda je bilo nekih slučajeva kada su pojedini akteri
pokreta pokrenuli inicijative u tom smjeru, to su zaista rijetke pojave i uglavnom nailaze na
osudu i otpor velike većine aktera pokreta.[7] Čini nam se više kako se radi o
pojednostavljivanju ideja i jednih i drugih, pa u tom smislu možemo više govoriti o
intelektualnom egzibicionizmu, negoli nekakvoj velikoj koaliciji protiv novog i mrskog
neprijatelja. Stavljati nekoga u zajedničku koaliciju samo zato ste se u određenom trenutku
kritički postavljaju prema nekom problemu, bez ulaska u dubinu tih pozicija i stavova, ne
spada u ozbiljan pristup nekoj temi. Prilično bi bilo teško zamisliti kako akteri pokreta o
kojem ćemo govoriti zajedno marširaju ulicama s Patom Buchananom, Jörgom Heiderom ili
le Penom. Možemo se samo dobro nasmijati kada ugledamo lošu fintu Hrvatskoga slova
(373) koje 26. srpnja 2002. godine stavlja na nastavnicu sliku iz Seattlea uz veliki naslov
175
Počinje svjetska revolucija. Tooo sigurno. Posebno s vama. Čuvari čistoće i graditelji
hermetičkih zidina nisu protivnici globalizacije zato što djeluje devastirajuće na prirodu i
ljude, već zato što ih razvlašćuje i skida s njihove male uskogrudne piramide nasilja gdje
sebe vide kao predodređene za Istinu i spas napaćenog naroda. Jednostavno, u zatvorenom
krugu kulture nasilja uvijek postoji jači. Talibanizacija Hrvatske kao oblik otpora negativnim
posljedicama globalizacije je zadnje što nam treba.
Motivi i stavovi, ciljevi i dometi ovih kritika globalizacije razlikuju se u svjetlosnim
godinama. Kao ilustracija može nam poslužiti debata iz druge polovice prošle godine između
Guya Verhofstadta, tadašnjega predsjedavajućeg Vijeća EU-a i pripadnika pokreta za
“globalizaciju odozdo”. Naime, gospodin Verhofstadt je napisao i objavio u svim vodećim
časopisima Otvoreno pismo: paradoksi alterglobalizacije. U tom pismu postseattleovski
tradicionalno se zahvalio pripadnicima “alterglobalizacijskoga pokreta” za ukazivanje na
pojedine probleme, pozvao ih na daljnji dijalog za rješavanje problema gladi, siromaštva i
uništavanja prirode, ali je neoprezno izjednačio protivljenje politici “slobodne trgovine” s
“opasnim ekstremističkim i desničarskim populistima”. U odgovoru ga je dočekala prava
navala kritika od strane civilnog sektora te raznih pojedinaca i pojedinki zbog namjernog
iskrivljavanja očite činjenice kako “narod Seattlea” nema nikakve veze s nekakvim
izolacionističkim protivljenjem globalizaciji. Različite ekološke, radničke, humanitarne,
socijalne i druge grupe i organizacije su ga zasule prosvjednim pismima čudeći njegovoj
neinformiranosti ili mu čak vraćajući kontraoptužbama da ukoliko mu je zaista stalo do
globalizacije, zašto belgijska vlada koju on predstavlja i u kojoj ima utjecaja nije potpisala
Protokol iz Göteborga o prekograničnoj kontroli zagađivanja zraka?[8] Kako bi dodatno
potkrijepili ovakav stav poslužit ćemo se tablicom pet reakcija na globalnu krizu koju je
načinio jedan od najpoznatijih teoretičara i aktivista pokreta Patric Bond iz Južne Afrike:
Reakcije
Pokreti za
globalnu
pravdu
Nacionalizam
Trećega
svijeta
Post-Washingtonski
konsenzus
Washingtonski
konsenzus Desna obnova
Glavni
argumenti
Protiv
globalizacije
kapitala, ne ljudi,
za razvoj okrenut
potrebama ljudi
Uključiti se u
sistem, ali po
pravednijim
pravilima
Reformirati
“neperfektno tržište”
i širiti održivi razvoj
Neznatno
pojačati status
quo (transparentnost, supervizija i
regulacija
Obnoviti
izolacionizam
SAD-a, kazniti
greške banaka
176
Glavne
institucije
Socijalni/radnički
pokreti, ekološke
grupe, radikalne
aktivističke
mreže,
regionalne i
nacionalne
koalicije,
ljevičarski
intelektualci
Zemlje u
razvoju i
države
Trećega
svijeta
(Argentina,
Brazil,
Meksiko,
Egipat, Južna
Afrika, Kuba,
Pakistan,
Malezija,
Indija, Rusija,
Venecuela…
Većina agencija UNa, vlade Francuske i
Japana, (vlada Južne
Afrike?)
Agencije SAD-a
(Ministarstvo
financija, FED,
USAID), MMF,
Svjetska banka,
think-thanks
bliski
Washingtonu,
vlade Britanije i
Njemačke, vlada
Južne Afrike?
Populističko i
liberterijanističko
krilo
Republikanaca,
Cato Institute,
Heritage
Foundation
Najpoznatije
Ličnosti
Samir Amin,
Walden Bello,
Pierre Bourdieu,
Jose Bove, Noam
Chomsky, Kevin
Danaher,
Eduardo Galeano,
George
Kagarlitsky,
Martin Khor,
Naomi Klein,
Lula,
Subcommandante
Marcos, Ralph
Nader, Njoki
Njehu, Madha
Patkar, John
Pilger, Vandana
Shiva…
Aristide,
Castro,
Chavez,
Mahathir,
Mbeki,
Mugabe,
Obasanjo,
Putin
Annan, Jospin,
Lafontaine?,
Krugman, Sachs,
Soros, Stiglitz
Blair, Bush?,
Clinton, Fisher,
Greenspan,
Koehler, Moore,
Rubin,
Schroeder,
Summers,
Wolfensohn
Buchanan,
Bush?, Haider, le
Pen, Kissinger,
Shultz
Izvor: Bond, P. (2001) Strategy and Self-Activity In the Global Justice Movements[9]
Dakle, slijedeći Bondovu podjelu, jasno je kako ćemo se u ovom radu baviti prvom skupinom
koju je on nazvao “pokretima za globalnu pravdu”. Ono što su Brecher i dr. (2000) nazvali
“globalizacijom odozdo” zaista to i je – umrežavanje aktivista i aktivistkinja iz cijelog svijeta
kako bi zajedno izrađivali realne i praktične alternative “globalizaciji odozdo” i razmjenjivali
solidarnost, iskustvo i osjećaje. Mrežna organiziranost, globalna usmjerenost, poštivanje
različitosti i specifičnosti, odsustvo operacionalnih lidera ili vođa, okrenutost direktnoj
akciji… sve su to odlike pokreta za “globalizaciju odozdo”. Oni koji pripadaju stvaranju
“globalizacije odozdo” ne zagovaraju lokalno-komunitarnu odbojnost prema globalizaciji i
posve su im strane ideje o retradicionalizaciji kao formi očuvanja identiteta. Naprotiv, oni iz
lokalnih i svjetskih prilika kritički sagledavaju modernizacijske potencijale globalizacije i
drže da ih odmah, bez oklijevanja, univerzalno valja privesti svrhama pravedne
redistribucije, mira i solidarnosti. A to je, s obzirom na sredstva i ciljeve, posve drukčija,
177
uistinu alternativna globalizacija (Kalanj, 2001).
U posljednjih nekoliko godina, negdje od polovice ’90-ih prošloga stoljeća desila se prava
poplava literature o novom internacionalnim pokretu protiv globalizacije (Waterman,
2001).[10] Zbrojeno s ogromnom produkcijom dokumentarnih filmova, elektronskih lista i
Internet stranica tema koju istražujemo postaje pravi izazov. Prije nego krenemo u detaljnu
analizu pokreta potrebno je probati odrediti aktere koji se smatraju njegovim dijelom. Kao
što sam već naveo u pomoć nam stiže hvale vrijedan rad Amory Starr koja je u knjizi Naming
the Enemy: Anti-Corporate Movements Confront Globalization (2001) pokušala na sustavan i
pregledan način predstaviti aktere, kako ona kaže “antikorporacijskog pokreta”. Budući da
se, koliko mi je poznato, radi o jednom od rijetkih pokušaja analize pokreta, rad Amory Starr
zaslužuje poveću pažnju i kritički osvrt na neke polazišne točke i zaključke. Uporište u stavu
kako je ukoliko opisuje pokret kojim se i mi u ovoj knjizi bavimo, najtočnije govoriti o
antikorporacijskom pokretu, Starr nalazi u stvaranju WTO-a 1995. godine. Time su
korporacije dobile “pravo da slobodno trguju” i postale su “zaštićene obavezujućim i
nametnutim međunarodnim ugovorima čija moć daleko prelazi (i kontradiktorna je) UN-ovoj
Deklaraciji o ljudskim pravima… koja nije obavezujuća i ne može je se nametnuti…
Korporacije sada imaju globalna prava. Ljudi još uvijek ne” (2001: vii). Svi akteri pokreta na
ovaj ili onaj način odnose se prema ovoj novoj situaciji koju spominje Starr. Unutar velikoga
globalnog antikorporacijskog pokreta imamo druge manje i specifičnije pokrete.
Starr je podijelila aktere antikorporacijskoga pokreta u tri skupine s obzirom na način
njihovog otpora prema “legalizaciji korporacijskog autoriteta preko svega drugoga”:
• Osporavanje i reforma
• Globalizacija odozdo
• Odvajanje/delokalizacija
Skupinu osporavanje i reforma karakteriziraju pokreti koji nastoje “nametnuti zakonska
ograničenja na korporacije ili ih prisiliti na samo-ograničavanje”. Pokreti unutar ove skupine
“osporavaju legitimnost neoliberalnog reformuliranja uloge države i neophodnost
podčinjavanja socijalnih prioriteta ‘međunarodnoj kompeticiji'”. Starr ističe kako pojam
reforme shvaća kao “strategijski pristup” koji se unutar ove skupine manifestira kroz
“traženje nacionalnih propisa, pravne izazove, mobiliziranje međunarodnih agencija, bojkote
i prosvjede” (2001: 45). Unutar ove skupine najvidljivija je i najjasnija antikorporacijska
sklonost aktera. Skupinu globalizacija odozdo karakterizira “globalizam ljudi”, odnosno stav
kako su ljudi širom planeta suočeni sa sličnim problemima te da je “potrebno stvoriti jaku
178
globalnu koaliciju koja će učiniti korporacije i vlade odgovornima ljudima umjesto eliti”.
Pokreti unutar ove skupine “umjesto da koriste naciju-državu kao obranu protiv
globalizacije, osjećaju potrebu za globaliziranjem otpora kako bi bili ravnopravni s
globaliziranom strukturom neoliberalne eksploatacije” (2001: 83). Treću skupinu nazvanu
odvajanje/relokalizacija karakterizira stav kako čak ako “globalizacija odozdo” i uspije u
kreiranju drugačijih i pravednijih međunarodnih ugovora i pravila, “dugoročna rješenja za
današnje socijalne i ekološke probleme zahtijevaju niz malih, lokalnih inicijativa koje su
različite u kulturi i okolišu u kojima se nalaze” (2001: 111). Unutar velikoga globalnog
antikorporacijskog pokreta imamo druge manje i specifičnije pokrete. Aktere tih triju
skupina, podijeljene po temama kojima se bave, možemo vidjeti u sljedećoj tablici[11]:
Osporavanje i reforma Globalizacija odozdo Odvajanje/relokalizacija
– Strukturalne reforme
Svjetske banke i MMF-a
– Mir i ljudska prava
– Reforma zemlje
– Eksplicitno
antikorporacijske skupine
– Cyberpunk
– Zaštita okoliša
– Radnički pokret
– Socijalizam
– Borbe protiv FTAs (Free
Trade Agreements) – ugovora o
slobodnoj trgovini
– Zapatizam
– Anarhizam
– Održivi razvoj
– Sitno poduzetništvo
– Suverenost
– Religiozni nacionalizam
Izvor: Starr, A. (2001) Naming the Enemy – Anti-Corporate Movements Confront
Globalization, London: Zed Books: 149.
Osporavanje i reforma
Unutar ove skupine Starr ističe: pokrete u zemljama Trećega svijeta koji se bore protiv
strukturalnih reformi Svjetske banke i MMF-a u njihovim zemljama, jer im uništavaju
socijalnu sigurnost i okoliš; mirovni pokret i pokret za ljudska prava, jer sve više prati
kršenja ljudskih prava i mira od strane korporacija. Pokrete za reformu zemlje ili
redistribuciju zemlje Starr ubraja u ovu skupinu zato što “zahtijevaju od nacionalnih vlada
da osiguraju pravednije korištenje zemlje unutar postojećeg ekonomskog sustava” (2001:
58). Pored takvih društvenih pokreta koji zahtijevaju “novu agrarnu reformu”, Starr navodi i
urbani dio traganja za raspodjelom nekorištenih prostora, koji je najpoznatiji pod pojmom
skvotirski pokret. Nadalje nabraja brojne društvene pokrete i manje skupine koje smatra
eksplicitno antikorporacijskim poput brojnih grupa i organizacija koje se protive proizvodnji
genetski modificiranih usjeva, “spontana” blokiranja prometa biciklima u gradovima
179
poznatima pod nazivom kritična masa, anti-roads skupine i inicijative koje se protive
izgradnji “nepotrebnih” novih cesta na štetu prirode i okoliša, “okupiranja” gradskih trgova i
cesta kako bi se organizirao prostor za zabavu, odmor i druženje ljudi poznatih pod nazivom
Reclaim the Streets, nevladine organizacije koje pozivaju na bojkot proizvoda određenih
korporacija zbog kršenja ljudskih prava ili uništavanja prirode, te čitav niz organizacija iz
civilnoga sektora koje imaju cilj nadgledati ili vršiti monitoring nad djelovanjem i politikom
korporacija.
Globalizacija odozdo
Unutar druge skupine pokreta svedenih pod naziv globalizacija odozdo Starr ubraja prije
svih ekološki pokret i sve inicijative ili organizacije za zaštitu okoliša budući da su
“prekoračili nacionalne granice i ohrabruju globalno određivanje problema te
internacionalna rješenja” (2001: 84). Radnički pokret je dio ove skupine budući da se shvaća
kako je radništvo bez obzira gdje se nalazi najveći gubitnik neoliberalne “utrke prema dnu”.
Pod socijalizmom Starr ubraja brojne socijalističke i socijal-demokratske partije te
kooperativna udruženja. Nadalje tu imamo brojne skupine i organizacije koje se kroz
globalne koalicije protive ugovorima o slobodnoj trgovini, bez obzira govorimo li o više
regionalno određenim ugovorima (NAFTA, FTAA…) ili globalnim (WTO). Globalizaciju
odozdo završavamo sa zapatističkim pokretom iz južne meksičke pokrajine Chiapas koji
pored toga što su pokret za prava urođenika, predstavljaju i otvoren poziv za globaliziranjem
otpora.
Odvajanje/relokalizacija
Posljednja od skupina pomoću kojih Starr analizira antikorporacijski pokret svedena je pod
naziv odvajanje/relokalizacija. Ovdje se korporacije smatraju prijetnjom lokalnim
zajednicama i kulturama te se kao spas nudi odvajanje lokalnih ekonomija i kultura od
“korporacijski kontroliranih nacionalnih i internacionalnih ekonomija” (2001: 111).
Anarhizam, po mišljenju Amory Starr, predstavlja dio “socijalističke familije” te je stavljen u
ovu skupinu, jer inzistira na političkoj autonomiji i pravu ljudi da sami upravljaju vlastitim
životima. Također je kao ideja preko Kropotkinovog utjecaja uvijek bio karakterističan na
lokalno orijentirana ekonomska rješenja, a danas se napominje Starr anarhistički principi
uvelike koriste na mnogim poznatim prosvjedima, vrlo često i bez etiketiranja i svijesti da su
određena načela i vrijednosti proistekle iz anarhističke tradicije (2001: 115). Održivi razvoj
ovdje se ogleda kroz misao Small is Beautiful, a manifestira se kroz permakulturu,
bioregionalizam, organsku ili ekološku poljoprivredu i urbane vrtove. Pod sitnim
poduzetništvom misli se na udruženja malih trgovaca i poduzetnika protiv korporacija koje
180
ih istiskuju s tržišta, brojne alternativne ekonomske sustave, uradi sam kulturu i drugo.
Suverenost označava otpor korporacijama koji pružaju čitavi narodi, ali i etničke skupine,
urođenici i ostale lokalne zajednice. S religioznim nacionalizmom završava ova skupina,
premda Starr ističe kako mu je strani demokratski humanizam prethodno nabrojanih
skupina i pokreta. Uglavnom ga shvaća u barberovskim motivima netolerantnog
fundamentalizma, patrijahalnog moraliziranja i teorijama zavjere koje se svode na fraze o
maloj skupini moćnih i bogatih pojedinaca koji upravljaju cijelim svijetom i žele uništiti
“sveta uvjerenja i način života”.
Već smo napomenuli kako je rad Amory Starr jedan od rijetkih koji nam daje detaljnu
analizu antikorporacijskoga pokreta. Potrebno je napomenuti kako, premda čini temelj njene
analize, Starrova se ne zaustavlja na gore prikazanoj tablici i analizi, već “podebljava” svoje
istraživanje pokreta kada dalje u knjizi započinje višestruku analizu odnosa ovih aktera
prema nekim od najvažnijih pitanja koja bi ih mogla odrediti. Tako se propituje odnos ovih
aktera prema: kritici kapitalizma, neoliberalizma i globalizacije; konceptu rasta i progresa,
konzumerizma, ovisnosti i smatranju korporacija kolonizatorskima; korištenju alternativne
epistemologije; borbi za ideološku hegemoniju i interesu za transformativni dijalog s
neprijateljem; otvorenosti stvaranja veza preko identiteta ili ideologija; sklonosti uličnim
akcijama, pravnoj borbi, direktnom pritisku na korporacije ili stvaranju stranaka;
pozicionirajna prema pop-kulturi te borbi kao dijelu svakodnevnoga otpora; traženje
progresa, odnosno industrijski orijentiranog razvoja; pretpostavljanju granica rasta. Time se
dobiva uvid u kompleksne odnose koje međusobno imaju akteri antikorporacijskoga pokreta.
Ipak, zasigurno bi se mogla uputiti pokoja kritika s obzirom ne samo na pozicioniranje
pojedinih aktera, već i na neke polazišne točke. Već prva skupina u sebi krije svojevrsnu
zamku. Naime, ubacivanje u isti koš, koncepta osporavanja i reforme čini se problematičnim,
posebno kada pogledamo manifestiranje u praksi. Osporavati korporacijsku moć može se
doduše kroz reformu, no ostaje i velik dio konfrontacijskog oblika osporavanja koji mnogi
pripadnici pokreta koriste. Naime, jedan poveći dio pripadnika skvoterskoga pokreta sebe
zasigurno ne vidi kao dio reformskog diskursa, dapače on im je krajnje odbojan i više je za,
na primjer pojedine europske zemlje, karakterističniji militatniji pristup kod urbanih
skvotera. Tako se i moglo dogoditi da u istoj skupini završe mirovne pacifističke organizacije
i dio urbanih militatnih skvotera samo zato što i jedni i drugi osporavaju korporacijsku moć.
Takva analiza funkcionira, ali samo do određene granice, a kao što ćemo vidjeti dalje u radu,
vrlo rijetki uspjesi prevladavanja odnosa reforma/revolucija ostaju i dalje kao jedan od
izazova za cijeli pokret. Nadalje, nakon trećeg puta i gotovo samoizabranog odbacivanja bilo
kakve aktivne socijalne, da ne govorimo o socijalističkoj politici, svrstavati
181
socijaldemokratske stranke u antikorporacijski pokret čini se najblaže rečeno prenategnuto.
Dapače, “zakašnjela” pojava nekih ljevičarskih partija i političara u “zahuktalom
alterglobalističkom vlaku” prouzročila je tenzije između onih koji su okrenuti lobiranju i
korištenju prevladavajuće političke paradigme za neke ciljeve pokreta i onih koji smatraju
kako “smo sve dalje od naroda, što smo bliže parlamentu”, odnosno sanjaju o “promjeni
svijeta bez uzimanja moći” (Holloway, 2002). Također smo mišljenja kako je i pred
radničkim pokretom još dug put dok se ne izdignu iznad deklarativnog nadilaženja obrane
radničkih prava unutar granica nacionalnih država te započnu pravu globalizaciju odozdo,
premda neka kretanja u tom smjeru ohrabruju. Naravno, ove kritike bi se lako mogle
okarakterizirati kao sitničarenje, jer je Starr obavila golem posao svojom analizom
antikorporacijskoga pokreta, a uostalom i bila joj je namjera proći i kroz najmanji trag
antikorporacijskoga sentimenta i djelovanja pa su se u analizi našli i neki koji se uobičajeno
ne vežu za pokret ili ih se ne stavlja skupa u spomenute tri skupine. Starrovoj je primarni cilj
bio istražiti upravo to, antikorporacijsku politiku određenih skupina, organizacija i pokreta
te se može zaključiti kako je taj cilj i ostvarila.
Što se tiče preglednosti aktera pokreta, teško da bi se mogla naći neka zamjerka, budući da
je Starr navela manje-više sve poznate grupe i organizacije, neformalne inicijative i skupine
koje se smatraju dijelom pokreta. Uvid u aktere koji participiraju na Svjetskim socijalnim
forumima, kao referentnom mjestu okupljanja pokreta, potvrđuje naš stav. Nama tek kroz
njenu shemu preostaje predstaviti neke od aktera pokreta kako bi kasnije lakše pratili i
samu analizu tih aktera i njihove uloge u pokretu.
OSPORAVANJE I REFORMA
a) Strukturalne reforme Svjetske banke i MMF-a
Brojne organizacije zahtijevaju, kao prvi korak prema oporavku zemalja u razvoju, brisanje
duga koje te zemlje isplaćuju Svjetskoj banci i MMF-u. Dug se smatra nelegitimnim, jer, ili je
usmjeravan u projekte koji su pogoršavali kvalitetu života ljudi ili su ih “u ime razvoja”
uzimali brojni diktatori i vojni režimi koji su novac prebacivali na privatne račune te često
uzimali vojnu i policijsku opremu kojom su ugnjetavali vlastiti narod. Na sve veći vanjski dug
zemalja u razvoju gleda se kao na omču oko vrata tih zemalja, kao na sve veći zatvoreni krug
sve većeg iznošenja novca iz zemlje, a sve manje mogućnosti ulaganja u društveno korisne
sektore poput obrazovanja, zdravstva i sličnog. Najpoznatija koalicija koja se bori za
ukidanje ili barem osjetno smanjivanje duga je Jubilee 2000 koja okuplja organizacije iz
182
zapadnih zemalja, a postoji i Jubilee South unutar kojeg su organizacije iz zemalja u razvoju,
te koje zstupaju “tvrđi” stav prema MMF-u i Svjetskoj banci nego “bratska” organizacija iz
bogatih zemalja. Na 50-u godišnjicu MMF-a i Svjetske banke stvorena je koalicija 50 Years is
Enough koja okuplja preko 200 organizacija iz SAD-a. Uz suradnju i savjete koje dobivaju od
partnerskih organizacija iz zemalja u razvoju, 50 Years is Enough zahtijeva “duboku
transformaciju” MMF-a i Svjetske banke te 100 postotno ukinuće dugova siromašnih
zemalja. U zadnje vrijeme iznimno je jaka i popularna kampanja World Bank Bonds Boycott
unutar koje se apelira na prestanak kupovanja Bankinih obveznica koje ona nudi na
tržištima širom svijeta, a što predstavlja značajan dio njenog financiranja. Ovdje je još
potrebno spomenuti kako su protiv politike ovih dviju institucija te protiv strukturalnih
reformi koje one provode, kampanje i akcije organizirale i brojne organizacije koje se a
priori ne bave politikom ovih institucija, ali ih je situacija prisilila na to. Tu možemo
spomenuti sindikate, organizacije za prava žena, za prava urođeničkih skupina i manjinskih
naroda, vjerske organizacije te druge organizacije koje obično svrstavamo u civilni sektor.
Antikorporacijska poruka ogleda se u prije spomenutoj činjenici kako od politike MMF-a i
Svjetske banke najveće koristi imaju korporacije, uglavnom iz bogatih zapadnih zemalja.
b) Mir i ljudska prava
Premda su organizacije koje se bave promoviranjem mira i ljudskih prava vrlo se često
bavile humanitarnim radom i saniranjem direktnih posljedica ratnih djelovanja ili kršenja
ljudskih prava, usporedo sa širenjem procesa globalizacije i korporatizacije svijeta, sve više
se bave i praćenjem djelovanja i posljedica svjetskih trgovinskih i financijskih institucija te
korporacija. Praktički više ne postoji svjetski relevantna organizacija koja se bavi ovim
pitanjima, a da ne uključuje u svoje analize i istraživanja ovaj aspekt. Amnesty International
ili Human Rights Watch kao poznate organizacije koje se bave ljudskim pravima i Christian
Aid, Oxfam, World Development Movement, Halifax Initiative kao organizacije koje se bave
humanitarnim radom sve više uključuju kritiku “novoga svetog trojstva” i globalnih
korporacija kao najodgovornijih za loše socijalno i opće ljudsko stanje u pojedinim regijama i
zemljama. Nakon terorističkih napada na SAD u rujnu 2001. godine te napada na Afganistan
i Irak nakon toga, cijeli je alterglobalistički pokret poprimio vidljivi antiratni i mirovni
prizvuk te je i sam prosvjed protiv napada u Irak 15. veljače 2003. godine označen kao
najmasovniji prosvjed u povijesti organiziran na globalnom nivou.
c) Reforma zemlje
Najznačajnijim i najsnažnijim masovnim pokret (Chomsky, 1997) općenito u svijetu smatra
se Movimento Sem Terra (Pokret [seljaka] bez zemlje) iz Brazila koji ima svoje temelje u
183
zahtjevima za reformom zemlje. MST je organizirani pokret seljaka koji zaposjedaju
nekorištene površine u vlasništvu zemljoposjednika. Brazil je zemlja broj jedan u svijetu s
najvećom neravnopravnošću u raspodjeli zemlje pa tako manje od jedan posto populacije
ima u vlasništvu skoro 50 posto zemlje. MST ove godine slavi 20 godina postojanja i unatoč
brojnim atentatima i mučenjima koje su na aktiviste i aktistkinje MST-a izvršile ili vladine
trupe ili paramilitarne desne skupine, do danas je osiguran smještaj za 350.000 obitelji. Na
mjesta koja zauzmu organiziraju škole, zdravstvenu skrb, kooperative za proizvodnju hrane
te ostale institucije za zadovoljenje osnovnih životnih potreba. U mnogim drugim zemljama u
razvoju seljački pokreti ili organizacije farmera zahtijevaju pravedniju raspodjelu zemlje
kako bi si mogli osigurati osnovne životne uvjete. Tako na primjer sindikat seljaka iz države
Karnataka (KRRS) u Indiji okuplja 10 milijuna ljudi i organizira već tradicionalne kampanje
protiv globalnih prehrambenih korporacija koje optužuje da im otimaju zemlju te uništavaju
neovisnost u proizvodni hrane. Najpoznatija je njihova akcija “kremiranja Monsanta” gdje su
zapalili polja s GM usjevima u vlasništvu dotične korporacije te provalili u njene pogone. U
ovu skupinu možemo staviti i brojna udruženja i organizacije za prava urođenika i
plemenskih skupina koja zahtijevaju reformu zemlje te povrat prava na oduzete im teritorije,
bez obzira radi li se o kolonijalnoj ostavštini ili o nekom novijem slučaju oduzimanja zemlje
od strane neke korporacije. Najpoznatija seljačka koalicija u svijetu je Via Campesina koja
zahtijeva “suverenost u hrani” i prestanak korporativne dominacije prehrambenim sektorom
budući da produbljuje siromaštvo seljaka i malih farmera te pospješuje opasnost i širenje
gladi. Kao Međunarodni dan borbe farmera izabrali su 17. travanj, kada su vladine trupe u
Brazilu 1996. godine ubile 19 i ranile 57 aktivista i aktistkinja MST-a.
U ovu skupinu Starr ubraju i urbani skvoterski pokret koji zahtijeva reformu, odnosno
redistribuciju urbanih praznih prostora koji se ne koriste. Zauzimanjem praznih zgrada
skvoteri žele oživiti prazne i vrlo često uništene prostore, te stvoriti alternativne oblike
organiziranja i načina života. Premda je skvoterski pokret doživio svoj vrhunac početkom
’80-ih godina prošloga stoljeća i danas postoje jaki skvoterski centri u Njemačkoj,
Nizozemskoj, Italiji, Španjolskoj, Francuskoj, Velikoj Britaniji i nešto manje u Danskoj,
Švicarskoj, SAD-u, Kanadi i Australiji. U urbane skvotere možemo ubrojiti i sve veći broj
ljudi u prenaseljenim gradovima zemalja u razvoju koji se zbog potrage za poslom
naseljavaju u ilegalnim slumovima i prigradskim naseljima.
d) Eksplicitno antikorporacijske skupine
Ovdje se mogu nabrojiti brojne akcije i kampanje koje su imale eksplicitnu antikorporacijsku
poruku. Već smo naveli mnoge konkretne slučajeve kampanja ili akcija protiv određenih
184
korporacija koje su organizirali akteri tzv. alterglobalizacijskog pokreta. Biti će nam
dovoljno spomenuti područja kojima su se bavile te kampanje ili akcije te korporacije kojima
su se bavile: kršenje ljudskih prava (Shell, Enron, BP, Rio Tinto…), kršenje radničkih prava
(Nike, Reebok, Gap, McDonald’s…), korištenje dječje radne snage (McDonald’s, Monsanto,
Syngenta, Bayer…), zagađivanje prirode i ugrožavanje zdravlja lokalnog stanovništva (Shell,
Unilever, Coca-Cola…), promoviranje GMO-a i biopiratstvo (najjače biotehnološke i
farmaceutske korporacije), agresivan utjecaj na potrošače kroz reklame, posebno na mlađu
populaciju (McDonald’s, Nike, korporacije prehrambenoga i sektora odjeće te obuće,
industrija zabave…), te pljačku stanovništva zemalja u razvoju (Bechtel, Nestle, Suez
Lyonnaise des Eaux…). Pored više ili manje nasilnih direktnih akcija kojima se pokušava
prisiliti korporacije da promijene svoju politiku, vrlo česta taktika je pozivanje na bojkot
proizvoda određene inkriminirane korporacije. Kao poseban oblik možemo istaknuti
istraživački aktivizam brojnih grupa i organizacija koje nadgledaju djelovanje i politiku
korporacija te širenjem informacija pokušavaju probuditi svijest ljudi i potaknuti na akciju
protiv korporacija. U tom kontekstu najpoznatiji istraživački centri su: Transnational
Resource Action Center iz SAD-a koji radi Internet stranicu Corpwatch (u Velikoj Britaniji
također postoji istoimena organizacija i Internet stranica neovisna od one u SAD-u), Polaris
Institut iz Kanade i Project Underground iz SAD-a koji posebno prate rad korporacija iz
područja iskorištavanja ruda i nafte, Corporate Europe Observatory iz Amsterdama koji
posebno prati odnos i utjecaj korporacija na regionalne i globalne političke i ekonomske
institucije, Multinational Monitor iz SAD-a koji objavljuje godišnju listu 10 najgorih
korporacija, te Third World Network iz Malezije i Oil Watch iz Ekvadora. Smatramo kako je
zahvaljujući ovim tendencijama Starrova cijelu ovu skupinu okarakterizirala kao onu unutar
koje je najvidljivija i najjasnija antikorporacijska sklonost aktera. Premda, sukladno
definiranju cijelog pokreta antikoporacijskim treba istaknuti kako se unutar svake skupine u
cijelom radu mogu naći jasne antikoporacijske tendencije.
e) Cyberpunk
Prvo što nam ovdje pada na pamet je široko rasprostranjeno korištenje Interneta unutar
pokreta. Dapače, upravo je Internet i komunikacija preko mreže omogućila neke od najboljih
akcija, kampanja i suradnji koje vežemo za pokret. Prihvativši Internet kao decentralizirani
sustav komunikacije, aktivisti i aktivistkinje iz cijelog svijeta su vrlo rano počeli s
korištenjem mreže kao područja prekogranične razmjene informacija pa na kraju i
konkretne suradnje. Vrlo brzo je na red došlo i korištenje Interneta i mreže kao poligona
borbe pa se organiziraju blokade komunikacijskih puteva, ometa se normalan rad
inkriminiranih institucija, sve do pravih subverzija na podatke ili vlasništvo moćnih globalnih
185
institucija. Uobičajeni naziv za ovakav tip akcije je “elektronska građanska neposlušnost”,
što rezultira na primjer blokadom stranica WTO-a tokom prosvjeda u Seattleu s preko
100.000 uključenih “net ratnika”. Ili akcija izvedena prilikom sastanka Svjetskoga
ekonomskog foruma u New Yorku kada su net aktivisti ušli u sustav foruma i objavili osobne
podatke sudionika foruma (Bill Gates, Madeline Albright…), između ostalih i brojeve
kreditnih kartica, brojeve telefona, adrese i drugo. Jedna od najpoznatijih grupa koja
prakticira ovo područje antikorporacijske borbe je Media Foundation s AdBusters časopisom
i Internet stranicom unutar kojih daju “točni” smisao korporacijskom imidžu i izvode
subverzije na njihovim reklamama. Također se zbog sve većeg monopola u medijima krenulo
u osnivanje vlastitih, pri čemu je najrašireniji pristup stvaranja nezavisnih medijskih centara
koji se predstavljaju kao alternativa mainstream medijima, vrlo često kontroliranima od
samih korporacija čiji bi rad trebali nezavisno pratiti. U tom kontekstu zanimljiv je odgovor
potpredsjednika NBC-ja Richarda Gittera zaduženoga za reklame, na pitanje zašto ne želi
pustiti u eter svoje tv kuće plaćenu reklamu Media Foundationa o pretjeranom
konzumerizmu stanovnika i stanovnica SAD-a. Gitter je odgovorio kako “ne žele nikakve
reklame koje su protivne našem legitimnom poslovnom interesu”. Jedan od vlasnika NBC-ja
je naime, General Electric. Iz CBS-a su bili još izravniji i otvoreniji istaknuvši kako dotičnu
reklamu, unatoč namjeri da se plati, ne žele pustiti na svojoj tv kući, jer je “u opoziciji sa
trenutnom ekonomskom politikom u SAD-u” (Hertz, 2002: 7). Independent Media Centar
možemo danas naći u 100-tinjak gradova i država, a specifično je postojanje zasebnog
foruma na glavnoj stranici, gdje se prakticira tzv. otvoreni pristup za sve zainteresirane koji
na taj način mogu utjecati na objavljivanje vijesti. Otvoreni pristup prakticira se i kroz GNU
Manifesto unutar kojeg se ističe slobodna razmjena softwarea, informacija i bilo kojeg
drugog znanja i vještina stvorenih pod licencom GNU. Svatko može slobodno unijeti nove
prijedloge i poboljšanja u postojeći sistem ili ga jednostavno koristiti, ali istovremeno pristati
i dati to isto pravo i svim drugima bez mogućnosti patentiranja ili prisvajanja nekog znanja,
jer se ono smatra plodom zajedničkog truda. Danas već poznati i razvikani Linux sistem kao
opozicija zatvorenom i monopolističkom Microsoftovom sistemu primjer je prihvaćanja GNU
manifesta. U zapadnim zemljama sve se više aktivista okreće ovakvoj tendenciji
antikorporativnog djelovanja, te se s obzirom na sve veći utjecaj tehnologije na živote ljudi u
tim zemljama čak procjenjuje kako će ovakvi oblici otpora sve više zamjenjivati ulične
prosvjede. Možemo pratiti i raspravu unutar pokreta između onih koji smatraju kako se puno
više postiže ovakvim akcijama, jer je sama moć sve više u mreži ili je virtualno pospremljena,
i onih koji smatraju kako ovakve akcije ne mogu predstavljati alternativu uličnim akcijama ili
prosvjedima.
186
GLOBALIZACIJA ODOZDO
a) Zaštita okoliša
Premda je s obzirom na poznatu frazu “misli globalno, djeluj lokalno” i s obzirom da je
ekološki pokret svoje najslavnije trenutke upravo i ostvario kroz lokalne borbe za zaštitu
prirode, u novom tisućljeću upravo su neki od ekoloških problema prekoračili nacionalne
granice te samim time zahtijevaju i takva rješenja. To ne znači naravno da su nestale lokalno
orijentirane akcije ili problemi, no sve je češća razmjena informacija i suradnja i između
takvih. Na primjer, trend je ujedinjavanja borbe brojnih lokalnih zajednica protiv
zagađivanja naftnih korporacija, premda imaju utemeljenje u lokalnom ekološkom problemu.
Tradicionalni koncept NIMBY (Not in my BackYard – Ne u mojem dvorištu), sve se više
zamjenjuje s konceptom NOPE (Not on Planet Earth – Ne na planetu Zemlja) ili NIABY (Not
in Anybody Backyard – Ne u bilo čijem dvorištu) (Hajer, 2000). Ekološki pokret sve više
djeluje globalno, jer uništavanje biljnih i životinjskih vrsta, klimatske promjene,
osiromašenje ribljeg fonda i drugi nagomilani problemi zahtijevaju da se počne ne samo
misliti globalno, već i djelovati. Upravo nam i najjače ekološke organizacije mogu poslužiti
kao paradigmatski okvir i nekih razlika unutar tzv. alterglobalizacijskoga pokreta. Mnogi
ironično nazivaju tri najjače ekološke organizacije “svetim trojstvom ekološkog pokreta”.
Ipak, World Wide Fund for Nature (WWF), Greenpeace i Friends of the Earth (FoE) imaju i
nekoliko značajnih razlika između sebe. WWF predstavlja najbrojniju ekološku organizaciju
na svijetu s 4,7 milijuna članova. Najpoznatiji su po svom radu na zaštiti i očuvanju prirode.
Zbog toga ih mnogi kritiziraju jer pri tome surađuju s institucijama poput Svjetske banke i s
korporacijama koje zagađuju okoliš i krše ljudska prava. Od siromašnih zemalja se u
zamjenu za otpisivanje dijela duga dio teritorija pretvara u nacionalne parkove i daje na
upravljanje globalnim nevladinim organizacijama poput WWF-a i drugih. Ideja je i potekla iz
WWF-a polovinom ’80-ih prošloga stoljeća kako bi se smanjio dug siromašnih zemalja te je
cijela ideja poznata pod imenom debt-for-nature-swap (zamjena prirode za dug). Dakle,
nevladine udruge po povoljnim cijenama uz suglasnost prvotnih kreditora (Svjetske banke,
MMF-a i drugih) i vlada siromašnih zemalja otkupljuju dio duga siromašnih zemalja, a u
zamjenu dobivaju na gospodarenje šume ili slična bioraznolikošću bogata područja. Takvi se
projekti čine kao situacija u kojoj svi pobjeđuju, jer siromašne države mogu smanjiti vanjski
dug, a dio teritorija počinje ulaziti u programe zaštite prirode i bioraznolikosti. Ipak, sve su
češće kritike da su i takvi projekti dio “ekokolonijalizma” (Paterson, 1996), budući da se
navodno u ime zaštite životinjskih vrsta i prirode, žrtvuju lokalne zajednice koje žive u tim
187
područjima. Vrlo često se radi o plemenskim indijanskim zajednicama koje se tjeraju iz
novozaštičenih područja kao da su oni ugrožavali bioraznolikost. Naime, nije im dozvoljeno
živjeti unutar granica novoproglašenih nacionalnih parkova. Pri tome se posebno apostrofira
što te zajednice uopće nisu sudjelovale u nagomilavanju duga niti u eventualnim koristima
od kredita ako ih je i bilo, a sada postaju žrtve smanjivanja tog duga (Elliott, 1998). WWF se
dodatno kritizira zbog primanja financijske pomoći od korporacija koje uništavaju prirodu, a
čiji rad bi zapravo trebali nadgledati.[12] Greenpeace je najpoznatiji po svojim medijski
atraktivnim direktnim akcijama, pa ih se često znalo okarakterizirati kao eko-ratnike.
Smatraju se direktnom posljedicom mirovnoga pokreta i ’68-aških strujanja, a danas imaju 3
milijuna članova. FoE je za razliku od Greenpeace manje poznat po direktnim akcijama, a
puno više po kampanjama koje provodi širom svijeta. Njihovi istraživački radovi i publikacije
visoko su hvaljene i među radikalnijim dijelom pokreta koji ne gledaju na njih sa
simpatijama. Imaju milijun članova, a njihove podružnice su ravnomjerno raspoređene po
cijelom svijetu. Razlog što su toliko prisutni i u siromašnim zemljama jest njihova
decentralizirana struktura, dok se na primjer Greenpeace često kritizira zbog svoje
centraliziranosti pa se ističe kako nije čudno što su poznati po svojim eko-ratničkim
akcijama, jer im je takva i struktura, gdje članstvo sluša vrh i odlazi u akcije. FoE imaju
decentraliziraniju strukturu i priličnu autonomiju podružnica u odabiru tema kampanja i
akcija. Ovdje bi smo još mogli spomenuti i Sierra Club, ekološku organizaciju stvorenu još
krajem 19. stoljeća, a koja djeluje na području SAD-a. Premda je time ograničena, imaju
veliki utjecaj u SAD-u te okupljaju 700.000 ljudi. Radikalniji dio pokreta kritizira ih također
zbog primanja financijske pomoći od naftnih i drugih korporacija, a mogu se čak čuti
optužbe za “pozelenjivanje mržnje” pri čemu se misli na podršku organizacije ograničavanju
imigracije u SAD zbog ekoloških razloga (Hartman, 2003).[13] Kao reakcija na “reformsko
skretanje” velikih ekoloških organizacija nastajale su druge s radikalnijom retorikom
povezujući borbu za zaštitu prirode s borbom protiv kapitalizma. Tako su u SAD-u veliki
uzlet imali Earth First koji su obnovili koncept “eko-ratnika” i bili uvelike pod utjecajem
biocentričnih stavova duboke ekologije. U Velikoj Britaniji Earth First je svojim direktnim
akcijama donio novi polet pomalo zamrlim ’80-ima. Posebno su bili javno napadani od
centralnog ureda FoE-a, što je prestalo isključivom pobunom članstva i nekih podružnica
FoE-a te su kasnije organizirane i neke zajedničke akcije nakon što je koncept EF-a postao
široko prihvaćen i raširen po cijeloj Britaniji (DoD, 2003). Na samom kraju možemo izdvojiti
grupe poput Earth Liberation Fronta, grupe koja djeluje potpuno u tajnosti, bez javnog
članstva i koja organizira sabotaže i subverzije na imovini institucija inkriminiranih za
uništavanje prirode. FBI je stavio ELF na popis terorističkih organizacija. Ovo predstavljanje
188
drugačijeg pristupa ekoloških organizacija korisno nam je u svrhu buduće analize cijelog
pokreta, budući da i na širem planu možemo uvidjeti slične pozicije.
b) Radnički pokret
Prosvjedi u Seattleu odjeknuli su u cijelom svijetu i izazvali zadovoljstvo zbog dugo
očekivane koalicije “teamstersa i turtlesa”, pri čemu se kod prvih misli na pripadnike
radničkih sindikata, a kod drugih na pripadnike ekološkoga pokreta zbog njihovog
angažmana u sporu SAD-a i Indije pri WTO-u, gdje su SAD izgubile slučaj zabrane uvoza
rakova iz Indije jer se love mrežama koje ugrožavaju i zaštičene kornjače. Radnički pokret je
prvi na udaru “utrke prema dnu” i logično je njegovo aktivno uključivanje u
alterglobalizacijski pokret. Kako je to rekao John Sweeney, tadašnji predsjednik sindikalne
federacije ALF-CIO (American Federation of Labour and Congress of Industrial
Organizations) koja broji 13 milijuna članova: “Naš zadatak nije učiniti društva sigurnima za
globalizaciju, već učiniti globalni sistem sigurnim za društva”.[14] Mnogi su skloni i tvrditi
kako je upravo novo vodstvo ALF-CIO-a zaslužno za kretanje radničkoga pokreta u SAD-u
prema suradnju s civilnim sektorom, posebno ekološkim grupama i organizacijama za
socijalnu pravdu (Burbach, 2001; Tabb, 2003). Svakako se mora spomenuti i International
Confederation of Free Trade Union kao najvećeg sindikalnog udruženja koje broji preko 150
milijuna članova. Može se slobodno zaključiti kako gotovo da nema zemlje u kojoj su
provođene reforme Svjetske banke i MMF-a, a da u njima nije došlo do sindikalnih nemira.
Posebno su bile uspješne suradnje između sindikata i studentskih udruženja u SAD-u protiv
iskorištavanja radne snage u zemljama u razvoju od strane korporacija koje dolaze iz
njihovih zemalja. Pred radničkim pokretom je veliki izazov, budući da nisu navikli djelovati
na globalnoj pozornici, već su donedavno bili usmjereni isključivo na zadovoljavanje potreba
radništva u svojim matičnim državama. To je često išlo na štetu radnika i radnica u drugim
regijama tako da je odnos ponekad više izgledao kao čista konkurencija, nego nedosanjani
davni san o svjetskom ujedinjenju radnika. Najveće sindikate kritizira se za, velikom dijelu
ostatku pokreta, suprotnu organizacijsku strukturu jasne i jake hijerarhije pa i za njihovo
vječito uvjerenje u “društveno partnerstvo” s korporacijama (Moody, 2001). Mnogi ističu
kako se sindikati kreću po stazi plitke kritike WTO i svjetskoga trgovinskog i financijskog
sistema, kritizirajući uglavnom neuvrštavanje poštivanja radničkih pitanja u međunarodne
ugovore, dok se na druga također važna pitanja ne osvrću. Ironično, možda upravo proces
globalizacije pomogne u želji sindikata da učine “sve što je u njihovoj moći da globalizacija
postane ono što od nje očekuje radništvo širom svijeta: ekonomsko, socijalno i kulturno
povezivanje naroda i država – na sreću i dobrobit svih ljudi” (Kolarić, 2000: 8).
189
c) Socijalizam
Već sam izrekao kritiku svrstavanja socijaldemokratskih stranaka u antikorporacijski
pokret.[15] I dok se donekle nazire sve veće sudjelovanje lijevih partija na Forumima
pokreta i sličnim okupljanjima, teško da bi se u duhu analize koju nudi Starr moglo nazrijeti
ikakvo vidljivo antikorporacijsko djelovanje iz tog smjera. Možemo navesti neke rijetke
iznimke poput brazilske Radničke partije, jednog od domaćina prvih Svjetskih socijalnih
foruma održavanih u brazilskom gradu Porto Alegre. Mnogi su isticali kako bi Forumi bili
praktički nemogući bez logističke i druge pomoći Radničke partije. Sama stranka već dugi
niz godina plijeni pažnju svojim tzv. participativnim budžetom kojega koristi u gradovima
gdje je na vlasti. Radi se o su-odlučivanju građana i građanki o tome kako će se i u koje
društveno korisne svrhe koristiti dio gradskog budžeta. Na javnim sastancima s izabranim
političarima, oni koji su ih izabrali daju usmjerenja kamo da se troši novac u njihovim
zajednicama.[16] Radnička partija je velikim dijelom i zbog ovakvog “služenja ljudima”
dobivala sve više na popularnosti da bi sve rezultiralo pobjedom njihovog lidera Lule na
predsjedničkim izborima 2002. godine. Mnogi sada kada je stranka na vlasti u Brazilu s
velikim zanimanjem prate njen rad. Uz najavu borbe protiv gladi s nultom stopom
tolerancije, trenutna brazilska vlada uvelike radi i na povezivanju siromašnih zemalja kako
bi se određeni globalni problemi rješavali i na međudržavnom nivou. Brazilska je vlada jedna
od inicijatorica stvaranja skupine G20 koja se oduprijela politici SAD-a i EU-a na zadnjem
sastanku WTO-a u Cancunu (Meksiko), zahtijevajući prije bilo kakvih daljnjih pregovora o
liberalizaciji trgovine ukidanje ogromnih poljoprivrednih subvencija u bogatim
zemljama.[17] Ipak, sve se više spominju kritike kako se brazilska vlada zapravo šminka na
vanjskim pitanjima, dok u onim unutrašnjim zbog kojih je i dobila izbore sve više prihvaća
diktat globalnog tržišta (Bullard, 2004), a sve su češći primjeri korupcije među vladajućimo
iz PT-a. SAD i EU su na kraju uspjele izdvojiti iz skupine G20 predvodnice Brazil i Indiju i
uvući ih u bilaterlane pregovore čime su one napustile politiku G20. Na posljednjem
Svjetskom socijalnom forumu u Indiji, poznata svjetska književnica Arundhati Roy istaknula
je kako “radikalne promjene neće donijeti vlade, već samo ljudi”, žestoko napavši Lulu i
njegovu vladu što prihvaća programe MMF-a, ukida beneficije umirovljenicima i izbacuje
radikalnije pripadnike PT-a iz partije (Roy, 2004). Jedna od najprisutnijih grupa u tzv.
alterglobalističkom pokretu je ATTAC (Asocijacija za oporezivanje financijskih transakcija
kako bi se pomoglo građanima) iz Francuske koja je nastala slijedeći učenje poznatoga
nobelovca Jamesa Tobina.[18] Tobin je predložio taksu kojom bi se oporezivale financijske
transakcije na burzama. Naime, na svjetskim burzama dnevno se obrne preko 1500 milijardi
dolara, više nego što posjeduju zajedno sve središnje banke u svojim rezervama. To je pravo
190
lice današnjega globalnog kapitalizma ili kako se među aktivistima kaže “casino
kapitalizma” (Strange, 1998). Od 1971. godine kada je 90 posto svih međunarodnih
transakcija bilo vezano za stvarnu ekonomiju i ulaganja, a samo 10 posto je bilo vezano za
špekulativni kapital, kroz kockanje u globalnom kasinu došli smo do stanja gdje je preko 95
posto međunarodnih financijskih transakcija vezano za špekulativni kapital, a svega pet
posto odnosi se na stvarna ulaganja (Chomsky, 1999). Procjene kažu kako bi se Tobinovim
porezom moglo dobiti 150-300 milijardi dolara godišnje. Većinu tih transakcija radi 100
najvećih svjetskih banaka. 10 najvećih banaka na svijetu kontrolira 52 posto transakcija, a
predvode ih Citigroup, Deutsche Bank, Chase Manhattan, Warborg Dillon Read, Goldman
Sachs, Bank of America, JP Morgan, HSBC (Midland Bank), ABN Amro, Merrill Lynch,
Credit Suisse First Boston itd. To su najveći kockari na svijetu. Rast špekulacija počeo je s
Nixonovim rušenjem brettowoodsovskog sistema i puštanjem da kapital putuje svijetom bez
ikakve kontrole.
Špekulativni kapital dakle nema veze s ulaganjima u konkretne projekte ili stvarne
ekonomske investicije, već isključivo s brzom zaradom na špekuliranju dionicama i
tečajevima valuta. Ono što je potrebno naglasiti da tu nikakav konkretan novac ne cirkulira,
već isključivo elektronske poruke “kupi ovo, prodaj ono za toliko i toliko”. Novac putuje kroz
virtualni svijet, ali devastirajuće posljedice mogu biti stvarne. Na primjer, da kupi robu u
Tajlandu neka francuska tvrtka će potražiti tajlandsku valutu na deviznom tržištu. Cijena
ovisi o tečaju bahta u tom trenutku. Vrijednost tajlandske valute ne ovisi samo o inflaciji,
trgovačkoj bilanci, vanjskom dugu… već i o brojnim psihološkim faktorima kao što su neke
političke ili ekonomske afere, vrijeme nestabilnosti ili izborne neizvjesnosti. Isto tako, kada
neki špekulant zna da tajlandski baht vrijedi manje u Parizu, a više u Londonu, on će
pomoću elektronske mreže u svega nekoliko trenutaka kupiti baht u Parizu i prodati ga u
Londonu. Zarade su još veće kada špekulanti kupuju devize za koje “pretpostavljaju” da će
rasti, a prodaju one koje bi trebale padati. Time su u stanju oslabiti, pa i ugroziti
gospodarsku (a time i političku) stabilnost pojedinih zemalja (Šimac, 2001). Takvo kockanje
može ugroziti ekonomije ne smao čitavih zemalja, već i regija kao što je bio slučaj u
jugoistočnoj Aziji 1997. godine. ATTAC dakle predlaže da se takve špekulacije oporezuju sa
svega 0,5 posto, što danas nije slučaj, a da se dobiveni novac investira u društveno korisne
projekte.[19] ATTAC je posebno popularan u Francuskoj, a povezuje s ekipom oko časopisa
Le Monde Diplomatique i dijelom političke (trockističke) ljevice u Francuskoj. Danas se ta
asocijacija uspješno širi i na druge zemlje EU-a. Tobinov porez je dobio službenu podršku
kanadskog parlamenta, pojedinih finskih i francuskih političara, te brojnih organizacija
civilnoga sektora, ali do danas nema značajniju primjenu na globalnom nivou.
191
Vrlo slična po političkom opredjeljenju je u Britaniji Socialist Workers Party koja je više
okrenuta na organiziranje radničkoga otpora globalizaciji, a koju se spominje kao jednu od
osnivačica “nadstranačke” aktivističke koalicije Globalise Resistance, dosta popularne u
Velikoj Britaniji. Starrova u skupinu socijalizma ubraja i kooperativna udruženja ili
produktivne pogone, premda zaključuje to poglavlje kako mnoge kooperative više slijede
anarhističku misao, nego centralističku misao socijalizma. Na žalost, kod socijalizma
moramo zaključiti kako je puno više majica s likom Che Gevare i velikih govora, a mnogo
manje konkretnih eksperimenata kao što je participativni budžet u Brazilu.
d) Borbe protiv FTAs (Ugovora o slobodnoj trgovini)
Praktički ne postoji grupa ili organizacija, neformalna skupina ili ad-hoc koalicija koja se nije
kritički odredila prema sve brojnijim ugovorima o slobodnoj trgovini. Dapače, ističe se kako
je ideologiziranje tzv. slobodne trgovine (free trade) obična doksa, jer svjedočimo svemu
osim slobodi. Kako se može proklamirati politika slobodne trgovine, ako kao što smo rekli
najbogatije zemlje na svijetu godišnje subvencioniraju svoje poljoprivrede s više od 300
milijardi dolara. Izgleda da najbogatije zemlje koje najviše i spominju pozitivan značaj
slobodne trgovine, čine to samo onda kada njima odgovara. Čak kada bi bogate zemlje i
pristale zaista prihvatiti slobodne trgovinu, s obzirom na trenutno stanje moći (političke,
ekonomske…) u svijetu takva odluka bi izgledala kao da pravednom nazovemo utrku na 100
metara, pri čemu nekoliko natjecatelja počinje start s 80 metra, dok su drugi skroz iza na
početku. Pojedini akteri unutar tzv. alterglobalizacijskoga pokreta u odnosu na slobodnu
trgovinu razlikuju se po dilemi “više trgovine vs. manje trgovine”. Pri čemu su oni koji
smatraju najvažnijim preduvjetom za razvoj neke zemlje ili regije, sposobnost za
prehranjivanje vlastitih ljudi ili “suverenost u hrani”, bliži zahtjevima za manje trgovine ili
makar za njeno ograničavanje i lokalizaciju/regionalizaciju, a drugi pak poput nekih
humanitarnih udruga, zahtijevaju potpunu pravu liberalizaciju trgovine kako bi siromašne
zemlje mogle prodavati svoje proizvode na stranim tržištima bogatog zapada.
e) Zapatizam
Zapatistima su nazivaju potomci plemena Maya u Meksiku koji su 1994. godine digli pobunu
protiv meksičke vlasti i globalnoga ekonomskog poretka. Indijanska populacija čini
najsiromašniji sloj u najsiromašnijoj meksičkoj pokrajini Chiapas. Zahtijevajući vlastita prava
i autonomiju, ali povezujući svoj nezavidan položaj s drugim potlačenim skupinama u svijetu,
stekli su globalnu popularnost i inspirirali mnoge, od kojih je vjerojatno najpoznatija
talijanska skupina Ya Basta (Dosta!), nazvana po istoimenom uzviku zapatističkih
pobunjenika. Premda bi se u neku ruku zapatizam mogao svrstati u skupinu suverenost,
192
Starrova ih s pravom predstavlja kao jedne od najistaknutijih dijelova “globalizacije odozdo”.
Budući da je taj koncept, ali i cijela priča oko Zapatista iznimno važna za analizu cijelog
pokreta, na ovu temu ćemo se vratiti kasnije u radu.[20]
ODVAJANJE/RELOKALIZACIJA
a) Anarhizam
Malo je grupa ili organizacija koje se smatraju anarhističkima, a koje zaista čine utjecajan ili
značajan dio alterglobalističkoga pokreta. Ipak, bilo bi brzopleto zaključiti kako anarhizam
kao određen sustav vrijednosti ne igra značajnu ulogu u pokretu. Dapače, mnoge inicijative
pokrenute su iz sustava vrijednosti i ciljeva proizašlih iz anarhističke kajdanke. Razlog
relativnoj neprepoznatljivosti anarhizma možemo možda potražiti u njegovoj fluidnosti.
Mnogi akteri, čak i oni neskloni anarhizmu kao ideji i praksi, priznaju kako pokret velikim
dijelom odiše anarhističkim principima i vrijednostima. Starrova napominje kako je zapravo
vrlo malo ljudi svjesno da danas široko prihvaćena strategija na prosvjedima pri podjelama u
grupe afiniteta ili sklonosti potječe iz anarhističke tradicije. Umreženost pokreta,
decentraliziranost, prihvaćanje različitih afiniteta ili sklonosti i poštivanje istih, protivljenje
naredbama odozgo i stvaranju kultova ličnosti, usmjerenost na direktne akcije i drugo,
danas su prihvaćene kao inherentne vrijednosti pokreta, a potječu iz što stare a što nove
tradicije anarhizma. Čak se tvrdi iz istih razloga kako je “anarhizam srce pokreta, njegova
duša, kako je iz njega izašlo najviše onoga što je u pokretu novo i puno nade” (Graeber,
2003: 326). Ipak, zanimljivo je napomenuti kako istovremeno gotovo da ne postoji
omraženija ideologija unutar jednog dijela pokreta, s obzirom na učestalo povezivanje
najmilitatnijeg dijela pokreta black bloca s anarhizmom. Isto, kao i kod socijalizma, i ovdje
često nailazimo na mnogo više parola, nego pažnje vrijednih projekata i inicijativa.
b) Održivi razvoj
Donekle nespretno odvajanje zaštite okoliša i ekološkoga pokreta od održivog razvoja
rezultiralo je prebacivanjem potonjeg u skupinu odvajanje/relokacija. Premda, gotovo da ne
postoji pojam oko kojeg se više plete globalizirana mreža i oko kojeg se zahtijevaju i
globalna rješenja. Ovako su oni koji zagovaraju održivi razvoj spali na odvajanje. Starrova je
riješila taj problem tako što je svela održivi razvoj na stvaranje od sadašnjega političkog i
ekonomskog sistema odvojenih ekoloških rajeva. Ističe kako “održivi razvoj naglašava
lokalne resurse i potrebe, i fokusira proizvodnju gotovo potpuno na lokalnim osnovnim
potrebama i jednostavnim zadovoljstvima, odvojenu od velikih ekonomija” (2001: 127). O
193
tome koliko smo uopće odvojeni od tog sistema ako govorimo o permakulturi, konceptu
small is beautiful, bioregionalizmu, organskoj poljoprivredi i urbanim ekološkim projektima
uzgajanja hrane i projektima osnaživanja lokalnih zajednica, što po Starrovoj simbolizira
održivi razvoj, dalo bi se govoriti. Naravno, nije nam namjera sporiti pripradnost održivom
razvoju gore spomenutih inicijativa, ali smo ipak stava kako je donekle redukcionistički
pojam održivog razvoja koji praktički može konkurirati globalizaciji po učestalosti
spominjanja, svesti samo na to. Čak i takva ogledna i na korporativne udarce neosjetljiva
mjesta i prostori zapravo teže spajanju. Tako Global Ecovillage Network (GEN) okuplja
ekološki održive prostore iz cijelog svijeta. Na njihovoj Internet stranici ističe se kako je
GEN globalna konfederacija ljudi i zajednica koji se upoznaju i šire svoje ideje, razmjenjuju
tehnologiju, razvijaju kulturnu i edukacijsku razmjenu…” Radi se o prostorima gdje su se
među prvima u svijetu počelo razvijati korištenje obnovljivih izvora energije, ekološko
graditeljstvo, brojne tehnike unutar ekološke poljoprivrede, odnosi između ljudi temeljeni na
suradnji, a ne kompeticiji te poštivanju različitosti.
c) Sitno poduzetništvo
Možemo reći kako je zaštita malih gotovo opće prihvaćena vrijednost unutar pokreta, pa se
tako zagovara i zaštita malih poduzetnika, posebno u susretu s velikim globalnim
korporacijama. Unutar ove skupine Starrova nabraja od neformalne ekonomije, preko sitnih
poduzetnika i kampanja protiv izgradnje velikih trgovačkih centara, jer će uništiti tzv. “mom
and pop bussines”, pa do alternativnih ekonomskih sistema poput LETS-a (Local Exchange
Trading System) i uradi sam kulture.
d) Suverenost
Suverenost se odnosi na mnoge aspekte, na samo na suverenost u westfalskom smislu. Već
smo istaknuli “suverenost u hrani” Via Campasine, najveće organizacije koja okuplja seljake
i farmere iz cijelog svijeta, Zapatisti zahtijevaju suverenost bez odvajanja od Meksika,
posebno je često lobiranje za suverenost etničkih skupina ili plemenskih zajednica čija prava
korporacije ne poštuju te im uništavaju okoliš ili ih čak osobno ugnjetavaju. ATTAC na
primjer, zahtijeva pravo na suverenost država da mogu odlučiti žele li liberalizirati svoje
financijsko tržište i dopustiti kapitalu da slobodno ulazi i izlazi iz zemlje. Značajan dio tzv.
alterglobalizacisjkoga pokreta ne želi povratak na staro, već ističe kako globalni kapitalizam
zahtijeva globalne odgovore. Jedna od najpoznatijih mreža aktivističkih grupa i organizacija
iz cijelog svijeta Peoples’ Global Action ističe: “Kao i kapitalizam, i naš otpor će biti
transnacionalan”. Ova dilema također prati pokret pa ćemo joj posvetiti dodatnu pažnju i
kasnije.
194
e) Religiozni nacionalizam
Starrova ističe kako je “nezamislivo očekivati od religioznog nacionalizma doprinos
humanitarnoj borbi za demokraciju i jednakost” (2001: 138). Mi smo već u uvodu istaknuli
zašto smatramo kako ovakav alterglobalizam nema veze s pokretom o kojem govorimo.
195
POKRET: RAZVOJ KROZ TRI FAZE
Protivnici neoliberalizma su vrijedni prijezira i zaslužuju šamar.
Milton Friedman
Smatramo iznimno važnim za razumijevanje pokreta objasniti njegova nastajanja, uspjehe i
krize. Takav kronološki pregled dat će nam dobar uvid i u promjene koje se događaju u
samom pokretu. Nemamo prostora ući u baš svaku akciju ili kampanju, događaj ili projekt
iniciran od strane pripadnika i pripadnica pokreta pa upućujem na gust i detaljan prikaz u
knjizi četvorice autora okupljenih pod imenom Notes from Nowhere (2003) We are
Everywhere – The Irresistible Rise of Global AntiCapitalism. Spomenut ćemo ona događanja
koja možemo smatrati važnima za razumijevanje cjelokupnog pokreta, odnosno ona koja su
bitna za potrebe ovog rada te za analizu pokreta. Nadalje, smatram kako postoji dovoljno
razloga da historijski pregled podijelimo u tri različite faze pokreta. Bez obzira što smo ovaj
historijski pregled podijelili u tri faze, potrebno je naglasiti kako se neki osjećaji i stanje
pokreta protežu kroz sva tri dijela. Ipak, razlozi za podjelu na tri faze nalazim u različitim
prevladavajućim tonovima unutar i oko pokreta. Prva faza nazvana je “dani ponosa i slave” i
odnosi se na pojavu pokreta, grupiranje njegovih aktera te fazu velikih prosvjeda i uspjeha.
Cijelo vrijeme je prevladavao osjećaj “mi pobjeđujemo” kako je pisalo na jednom zidu u
Seattleu. Druga faza nazvana je “zastoj i pad”, a obilježila su ga dva velika događaja.
Masovni prosvjedi u Italiji za vrijeme sastanka skupine G8 u Genovi i teroristički napada na
SAD. Prosvjedi u Genovi na kojima je ubijen jedan od prosvjednika (s obzirom da je policija
koristila prave metke, prava je sreća da nije bilo više žrtava), a za vrijeme i poslije prosvjeda
na površinu su izašle sve podjele i nesuglasice unutar pokreta. Time je pokret dobio
probleme unutar sebe. No, napadom na SAD, pokret je dobio problem izvan sebe, budući da
su nakon napada uslijedili, posebno u SAD-u medijski napadi povezujući pokret s
napadačima na tornjeve WTC-a i Pentagon. Bilo je to vrijeme svojevrsne šutnje i iščekivanja
unutar pokreta, posebno njegovog dijela u SAD, ali ta faza “zastoja i pada” nije dugo trajala.
Vrlo brzo je uslijedilo novo pregrupiranje, preispitavanje vlastitih strategija i taktika te jače
usmjerenje prema konkretnim rješenjima koje akteri pokreta vjeruju da mogu ponuditi.
Stoga, treću fazu karakterizira “preispitivanje i konkretiziranje” stavova i ciljeva pokreta te
ona traje do današnjih dana.
196
DANI PONOSA I SLAVE
1994.
Premda je donekle teško odrediti početak nečega tako fluidnog i disperznog kao što je
alterglobalizacijski pokret, velik broj autora i autorica slaže se s neformalnim početkom i
stavlja ga na datum 01.01.1994. godine (NfN, 2003; Kingsnorth, 2003). Tog je datuma
otpočela pobuna indijanskoga stanovništva u najjužnijoj meksičkoj pokrajini Chiapas. Naime,
potomci plemena Maya praktički su stoljećima šikanirani i čine najsiromašniji sloj
ekonomski najsiromašnije, a u resursima najbogatije pokrajine u Meksiku. Ono što bi do
tada prošlo ili nezapaženo ili bi zauzelo neki rubni dio zamjenjivih i prolaznih vijesti u
medijima, poput mnogih pobuna indijanskih plemena ili skupina širom svijeta, u svega par
dana proširilo se kao zaraza i inspiriralo mnoge aktere pokreta koji je tema našeg rada.
Naime, na Novu godinu 1994. godine stupila je na snagu već spominjana NAFTA, kao
ugovor o slobodnoj trgovini između SAD-a, Kanade i Meksika. Birajući taj datum, zapatistički
pobunjenici, kako su se nazivali po svom uzoru revolucionaru Emilianu Zapati, istaknuli su
svoje protivljenje NAFTA-i i neoliberlanom kapitalizmu napominjući kako će taj ugovor samo
još više pogoršati ionako očajno stanje starosjedilaca u Chiapasu, te je nazivaju “smrtnom
presudom za indijansko stanovništvo”. Još dok su turisti i stanovnici glavnoga grada
pokrajine Chiapas San Cristobal de las Casasa bili u dubokom snu ili mamurni od proslave
Nove godine, iz džungle je izašlo 3000 zamaskiranih pobunjenika i pobunjenica te je zauzelo
glavni grad pokrajine Chiapas. Na središnjem trgu stavljena je crna zastava s četiri crvena
slova – EZLN (Ejercito Zapata of Libaretion National – Zapatistička vojska nacionalnoga
oslobođenja). Pročitan proglas o zauzimanju grada i pobuni protiv vojske, vlade, NAFTA-e i
neoliberalnoga novog svjetskog poretka završio je s urlikom Ya Basta! (Dosta!), što će
postati sveprisutni motiv mnogih unutar pokreta u narednim godinama. U simultanoj akciji
EZLN je zauzela sedam gradova u pokrajini te je proglašena autonomija u njima. Meksička
vojska je reagirala vrlo brzo, pa se EZLN povukao nazad u džunglu već 24 sata nakon
zauzimanja San Cristobal de las Casasa. Velika kontraakcija vojske rezultirala je napadom
na sela koja su proglasila autonomiju i prebacivanjem 15.000 vojnika u regiju. No, meksička
vlada bila je prisiljena nakon svega 12 dana od pobune najaviti prekid vatre zbog velike
podrške meksičkog društva za maskirane pobunjenike. Aktivisti i aktivistkinje i u svijetu su
sve više počeli osluškivati što se to događa na jugu Meksika. Možemo postaviti pitanje što je
to toliko inspiriralo aktere pokreta iz cijelog svijeta u naizgled već otrcanoj priči o
197
pobunjeničkoj gerili koja galami protiv imperijalizma. Što je to najznačajnije u “prvoj
postmodernističkoj revoluciji”, kako su je neki odmah prozvali (Kingsnorth, 2003)? Zapatisti
su odbili voditi suicidalnu politiku dotadašnjih gerila i odmah najavili – “naše riječi su naše
oružje” – izbjegavajući direktni konflikt s vojno očito jačim neprijateljem.[21] Bilo je
svakome jasno kako bi prihvaćanje otvorenog i direktnog rata završilo pogubno po zapatiste,
ali još više i po ideje koje su širili. Također najveća promjena se ogledala u njihovim
zahtjevima, gdje za razliku od uobičajenih i dotadašnjih ljevičarskih gerila (da ne govorimo o
desnim gerilskim skupinama) nisu zahtijevali vlastitu državu, već su naglasili kako upravo i
dižu pobunu, jer ih se ne prihvaća kao integralni dio Meksika. Zapatisti i Zapatiskinje su
zahtijevali samo da ih se poštuje, pravo na autonomiju koja uključuje slobodu da sami
izaberu način na koji će živjeti. Konkretni ciljevi koje je postavio EZLN kao razloge svoje
pobune nisu mogle biti “bolji mamac” za aktiviste i aktivistkinje širom svijeta. Njihova
zamaskirana lica i urlik Ya Basta, njihovo protivljenje “plastičnim igralištima” simboliziralo
je dolazak u javnost “onih koji nemaju lica, onih koji nemaju svoj glas”. Bilo je očito kako je
indijansko stanovništvo zaista potlačeno i da su se odredili samo po tom pitanju ne bi puno
pogriješili, no pitanje je da li bi dobili takvu podršku. Naime, pored svog potlačenog položaja
EZLN je najavio borbu za obranu Članka 27, odredbe u zakonu koja je još od postrevolucionarnog ustava iz 1917. godine štitila pravo na zajedničku zemlju seljacima.
Člankom 27 htjelo se zaštititi siromašne seljake od privatizacije zemlje i gomilanja posjeda u
malo ruku, tradicionalnom situacijom u Južnoj Americi. Tako je vlada svakoj seoskoj
zajednici osigurala ejido – zajedničku zemlju cijelog sela koja se nije mogla rasprodati i koja
je osiguravala seljacima održivost u poljoprivredi i omogućavala im da ne upadnu u dužnički
odnos prema zemljoposjednicima. Meksiko je početkom ’90-ih godina prošloga stoljeća imao
28.000 ejidosa. Ipak, 1992. godine kao uvod u dvije godine kasnije implementiranu NAFTAu, ejidosi su ukinuti i dozvoljena je privatizacija komunalne zemlje. Povjesničar iz Meksika
Eduardo Galeano komentirao je tu promjenu u ustavu kao “drugu smrt Emilijana Zapate”
(Kingsnorth, 2003: 14). EZLN je tu misao proveo u praksu i zahtijevao povrat odlučivanja u
lokalne zajednice. Nakon pobune tijekom 1994. godine, 38 sela u pokrajini Chiapas
proglasilo je autonomiju. Zapatisti su si borbom za ejidose osigurali i širu podršku u
meksičkom društvu. Velika podrška došla je i zbog težnje za emancipacijom žena, što je
rezultiralo njihovom “borbom unutar borbe”. Žene sudjeluju u EZLN-u s više od 30 posto, a
odmah nakon 1994. godine na zapatističkim područjima proglašen je i Revolucionarni zakon
žena unutar kojeg su njihova prava izjednačena s pravima muškaraca, dozvoljeno im je
slobodno participiranje u borbi kao i slobodni odabir partnera.[22] I sam napad na San
Cristobal de las Casas vodila je žena, komandatica Ana Maria. Također, umjesto da
198
zahtijevaju da ih se slijedi u samo njihovoj “pravednoj” borbi, oni su zatražili pomoć i savjete
meksičkoga i svjetskoga civilnog društva. EZLN premda militantna gerilska skupina učinila
je, s obzirom na dotadašnju praksu, svojevrsni apsurd u svojim pozivima lokalnim
zajednicama i civilnom društvu da ih vode i savjetuju. Na primjer, čak je i odluka za pobunu
donesena izvan EZLN-a. Zapatistička vojska sastavljena od 23 komandanta i komandantica
što čine “Revolucionarni tajni komitet urođenika” nema legitimitet donositi takve odluke. Svi
su oni indijanskoga podrijetla i dobivaju “naredbe” od autonomnih zajednica iz koje su ih
ovlastile da ih reprezentiraju. Tako odluka da se proglasi rat meksičkoj vladi i
neoliberalizmu nije došla od tajnog 23-očlanog komiteta, već nakon višemjesečnih
konzultacija s lokalnim zajednicama u Chiapasu. Zapatisti su time dobili legitimitet za svoje
akcije, jer su oni “ti koji slušaju, a ne vode”. Mnogi su isticali kako je podrška dobivena od
šire meksičke javnosti, pa onda i one svjetske bila iznimno važna, no kako je upravo podrška
koju su dobili od lokalnih zajednica bila presudna za njihov uspjeh, dapače za njihovo ikakvo
preživaljavanje. Primjera ima mnogo, ovdje možemo navesti ulazak meksičke policije u
gradić San Andres 1999. godine, izbacivanje iz grada zapatističku autonomnu upravu i
objavu kako je grad ponovno pod kontrolom i upravom meksičke vlade. No, sutradan su ne
borci EZLN-a, već tisuće običnih stanovnika i stanovnica San Andresa i okolnih sela ponovo
zauzeli/e grad i obnovili njegovu autonomiju te izbacili policiju. Uostalom, vrlo često su
isticali kako je zapatizmo intuicija, osjećaj, i možemo slobodno zaključiti kako bi bez toga bili
odavno izbrisani.[23] U intervjuu časopisu New Left Review (9, May-June, 2001) istaknuo je
kako je zadovoljan što se u skraćenici EZLN slovo E koje označava vojsku, sve više steže
pred slovom Z koje označava zapatizam, ističuči kako su oni ionako uvijek bili vojska kojoj je
cilj raspustiti se. Njihovo korištenje Interneta kojim su zapravo dobili “medijski rat” s
meksičkom vladom bio je jedan od primjera što su mislili pod najavom “naše riječi su naše
oružje”. Meksička i svjetska javnost gotovo je istovremeno bila upoznavana s događanjima u
Chiapasu, te čim bi policija, vojska ili paramilitarne skupine počele s napadima na
zapatistički orijentirana sela i područja, zahvaljujući Internetu vrlo brzo su mogle
organizirati prosvjedi pred meksičkim ambasadama širom svijeta. Nije ih bez razloga
Manuel Castells (1997) nazvao “prvim informacijskim gerilskim pokretom”.[24] Velik dio
svojevrsne zaštite za Zapatiste pružali su i brojni volonteri i humanitarni radnici koji su
dolazi u Chiapas kako bi pomogli civilni i uobičajeni život indijanskoga stanovništva. Ne
treba nas čuditi što je meksička vlast od 1994. godine izbacila iz zemlje preko 450 ljudi, od
takvih volontera, zdravstvenih radnika, novinara do svećenika uz optužbu da potpomožu
zapatističku pobunu (Kingsnorth, 2003). Retorika koju su Zapatisti koristili, a posebno
njihov karizmatični glasnogovornik podkomandant Marcos daleko je od bilo kakve prijašnje
199
gerilske retorike o proletarijatu, revoluciji, organiziranoj avangardi – partiji i sličnim
tradicionalnim frazama ljevičarskih revolucionarnih skupina. Tako je još više pojačana
impresija o tajnovitim “modernim šumskim partizanima” koji govore postmodernim
žargonom. Marcos uz izjave kako mu je najrevolucionarnije štivo Don Quihot, posebno je
postao poznat po svojim poetskim revolucionarnim komunikejima koje ispisuje noćima u
planinama Lacandona džungle i šalje u cijeli svijet, ironičnim izjavama pa i ismijavanju
samoga sebe kao simbola te crnom humoru. Nakon što su izašli iz anonimnosti i digli
pobunu, nakon što su prestali šutjeti i trpjeti, “najpoznatiji revolucionar u 21. stoljeću”
poručuje:
Dođi.
Imamo ime.
Sada nećemo umrijeti.
Zaplešimo.
Ili:
Naša krv i naše riječi su osvijetlile malu vatru
u planinama i mi hodamo stazom protiv kuće novca i moćnih.
Braća i sestre drugih rasa i jezika,
drugih boja, ali s istim srcem sada štite
naše svjetlo i pri tome piju iz iste vatre.
Proglasivši hladni rat Trećim svjetskim ratom, borbu protiv neoliberalizma definirao je kao
Četvrti svjetski rat. Takav pristup pobuni zainteresirao je puno više “grassroots” pokrete u
svijetu i mnogobrojne socijalne i druge aktiviste i aktivistkinje, nego političke lidere lijevih
partija, kojima je takav diskurs bio nešto potpuno strano. Nakon što su izrazili solidarnost sa
Zapatistima, aktivisti i aktivistkinje iz cijelog svijeta, razočarani “sušnim ’80-ima” zavapili
su: “Što želite da učinimo?” No, dočekao ih je odgovor: Nemamo pojma!, poručivši cijelom
svijetu kako se Zapatisti ne mogu slijediti, već svatko u svojoj zajednici, u svom okruženju
mora pronaći sebi najodgovarajući i najbolji put. Pri tome su eksploatirali sebe kao simbol
globalne borbe protiv neoliberalizma pa smo mogli saznati kako je “Marcos gay u San
Francisku, crnac u Južnoj Africi, Azijac u Europi, anarhist u Španjolskoj, Palestinac u
Izraelu, Maya indijanac na ulicama San Cristobal de las Casasa, židov u Njemačkoj, cigan u
Poljskoj, Mohawe indijanac u Quebecu, pacifist u Bosni, žena u metrou kasno navečer, seljak
bez zemlje, član bande u slumovima, nezaposleni radnik, nesretni student i naravno Zapatist
u planinama Chiapasa” (PGA, 2002). Time nisu htjeli reći kako bi ih oni sve trebali povesti u
200
novu borbu, već kako se svi potlačeni nalaze u sličnoj situaciji te kako se trebaju globalno
povezati. Tako su Zapatisti odgovorili na način koji su radikalniji aktivisti i aktivistkinje
širom svijeta najbolje i razumjeli, pozvavši ih da sudjeluju ne kao promatrači, a niti
sljedbenici, već kao aktivni sudionici. [25] Za razliku od prijašnjih ili uobičajenih gerilskih
pokreta, koji su govorili u ime većine predstavljajući se kao avangarda klase, naroda, pa i
čovječanstva, Zapatisti su učinili potpunu dekonstrukciju političkog djelovanja i istaknuli
kako su svjesni da govore u ime manjine, ali isto tako pozivaju ostale manjine na suradnju.
Nisu se željeli zanositi vlastitim projekcijama kako predstavljaju sve, što bi po njima prije
bila “otvorena uzurpacija”. Pokušaj da govore u ime ikoga do samih sebe bio bi “politička
masturbacija” (Marcos, 2001).[26] Tako je započela “globalizacija odozdo” (Brecher et al.,
2000).
Istovremeno, u SAD-u i Europi nove generacije aktivista i aktivistkinja ostvarivale su sve
veće uspjehe. Već spomenuti Earth First označio je nova grupiranja na “uspavanoj
aktivističkoj sceni u ’80-ima”. U SAD-u s utemeljenjem u filozofiji duboke ekologije, u
Britaniji s većim naglaskom na povezanost socijalnih s ekološkim problemima. U Britaniji se
od početka ’90-ih godina najveća borba odvijala oko asfalta. Smatrajući kako u Britaniji već
ima i previše cesta, a premalo prirode, radikalniji dio ekološkog pokreta krenuo je u obranu
rijetkih preostalih zelenih površina. EF je imao mrežnu strukturu, demokraciju odozdo i
praktički je bilo koja lokalna zajednica mogla osnovati EF što im je donijelo mnogo uspjeha i
popularnost. Premda su mnoga područja zalivena asfaltom, sam ekološki pokret do polovine
’90-ih osjetio je slast pobjede u najavi vlade da će prekinuti svoj nekoliko stotina milijuna
dolara veliki program izgradnje preko 500 novih cestovnih ruta u Britaniji.[27] Nakon toga
se pažnja prebacila malo više na urbana područja, ali s praktički istom pozadinom.
Prijelaznim trenutkom možemo označiti akciju sprječavanja rute M11 kada je 1300
policajaca i redara četiri dana izbacivalo 500-tinjak dobro organiziranih aktivista koji su se
protivili rušenju cijelog jednog kvarta, kuća i drveća te iseljavanju dotadašnjih stanovnika.
Osiguravanje ceste koja je trebala skratiti put do centra Londona za par minuta dosegnulo je
sumu od 3,3 milijuna funti i takvi troškovi uvelike su doprinijeli odluci vlade da napusti
agresivan program izgradnje novih nepotrebnih cesta i autoputeva.[28] Dio aktivista i
aktivistkinja je nakon akcije M11 osnovao kolektiv Reclaim the Streets kojem je cilj bio
oživiti urbane prostore s ljudima, ljudskom interakcijom i komunikacijom, umjesto s
zagušenim cestama napućenima automobilima.
U Italiji u Milanu gradonačelnik iz neofašističke stranke najavljuje zatvaranje socijanog
centra Leoncavallo uz poruku kako će od tog trenutka “skvoteri biti samo duhovi”. Uspješan
201
otpor uništenju Leoncavalla i skvoterske kulture obilježen je kroz formu tutte bianche
(bijelih kombinezona) budući da su simbolizirajući duhove aktivisti obukli bijele
kombinezone. Ispod njih, inspirirajući se Zapatistima, mogao je biti svatko tko je žrtva
kapitalizma, svatko tko je nevidljiv. Tutte bianche će kasnije postati jedan od najuspješnijih
eksperimentiranja s novim oblicima građanskog neposluha. Na proslavi 50 godina MMF-a i
Svjetske banke u Barceloni stvara se već spominjana koalicija 50 Years is Enough s
namjerom da ugasi ove dvije institucije. Po prvi puta stvara se koalicija aktivista koji rade na
različitim društvenim problemima, a nekoliko tisuća ljudi prosvjeduje na ulicama Barcelone.
Suradnja se događa i u Londonu na prosvjedima protiv Criminal Justice Act-a, novoga
restriktivnog zakona britanske vlade, a koji je ujedinio različite društvene skupine budući da
je svakoj ograničavao neke vidove slobode. Preko 100.000 ljudi prosvjeduje protiv zakona u
Londonu, od skvotera i ravera preko aktivista za prava životinja i anti-roads aktivista do
gay/lesbian aktivista. Zapatisti organiziraju Nacionalnu demokratsku konvenciju na kojoj se
pojavljuje 6000 pripradnika civilnoga društva u Meksiku kako bi zajedno raspravljali o
mogućnostima da se u Meksiku proširi i jače utemelji borba za demokaciju, mir i socijalnu
pravdu. U Londonu je započelo suđenje između Davida Morissa i Helen Steel, dvoje aktivista
eko-anarhističke grupe London Greenpeace i korporacije McDonald’s zbog letka koji je ova
grupa napravila protiv politike, djelovanja i utjecaja McDonald’sa.
1995.
U SAD-u EF uspijeva u jednoj od svojih najvećih akcija. Aktivisti i aktivistkinje EF-a nakon
skoro godinu dana prosvjeda protiv nekontroliranog rušenja šume u saveznoj državi Oregon
uspijevaju ishoditi privremenu dozvolu prestanka nekontrolirane sječe tamošnjih šuma. Ono
što je postalo karakteristično svih tih godina da se utemelji aktivna baza u području
prosvjeda kako bi oni bili stalni i uspješniji i ovdje se pokazala uspješnom kroz život
Cascadia Free State kampa. Preko 100.000 ljudi prosvjeduje u Meksiko Cityju izražavajući
protivljenje nalogu za uhićenje 11 “najvećih” EZLN-a te zahtijevaju povlačenje meksičke
vojske iz Chiapasa. Iste godine u internom izvješću, jedna od najvećih banka na svijetu
Chase Manhattan Bank poručuje: “Premda Chiapas po našem mišljenju ne predstavlja
osobitu opasnost za političku stabilnost u Meksiku, tako percipiraju mnogi među
investitorima. Vlada će trebati eliminirati Zapatiste kako bi demonstrirala efektivnu kontrolu
nacionalnog teritorija i sigurnosne politike” (Kingsnorth, 2003: 2). Ne treba nas to čuditi, jer
smo već spomenuli kako je Chiapas jedno od najbogatijih područja u resursima. U pokrajini
202
je 81 posto meksičkih izvora sirove nafte, 20 posto svih izvora pitke vode, u proizvodnji
električne energije iz hidro izvora Chiapas sudjeluje s 55 posto, a u ukupnoj proizvodnji
struje cijelog Meksika sudjeluje s 20 posto, dok u proizvodnji kave sudjeluje s 3 posto. Svega
par mjeseci kasnije 1,5 milijun ljudi prosvjeduje u Meksiku protiv NAFTA-e i za EZLN.[29]
Vlada objavljuje prekid vatre. Zapatisti održavaju prvo savjetovanje, neposredni referendum
u kojem traže odgovor javnosti na njihove zahtjeve meksičkoj vladi. Na savjetovanje izlazi u
Meksiku preko 1,2 milijuna “glasača”, a još je 100.000 prikupljeno u svijetu s velikom
podrškom zahtjevima Zapatista. Na vladin službeni referendum o ekonomskom programu
zemlje izlazi svega 600.000 ljudi. U svibnju te godine održan je prvi RTS party. Dva
automobila u običnom danu sudaraju se jedan s drugim te oko njih nastaje strka i tulum. Na
prvom partyju, kako će se poslije pokazati, okupilo se svega 500 ljudi, protiveći se
privatizaciji javnih prostora od strane automobila. RTS kolektiv kao potporu liverpoolskim
lučkim radnicima su-organiziraju blokadu zgrade uprave i cijelu luku na jedan dan. U Indiji
KRRS kao dio svojih akcija protiv korporatizacije Indije, uspijeva zatvoriti Kentucky Fried
Chicken, jedan od restorana brze hrane, u vlasništvu PepsiCo korporacije. Restoran je
poslije ponovno otvoren uz trajni nadzor osiguranja. U cijelom svijetu, posebno u Europi
ogromni prosvjedi protiv naftne korporacije Shell zbog umiješanosti u proces protiv
devetoro aktivista Ogoni naroda iz doline rijeke Niger koji su organizirali prosvjede protiv
iskorištavanja nafte u njihovom području. Shell iz Ogonilanda crpi naftu od ’50-ih godina
prošloga stoljeća i na tome je zaradio 30 milijardi dolara, dok je lokalno stanovništvo dobilo
zagađen okoliš, osiromašivanje, iseljavanje te brojna kršenja ljudskih prava i ugnjetavanje,
budući da diktatorski režim generala Sani Abachea nije ni pomišljao da ugasi posao s
naftnim korporacijama, posebno sa Shellom. Naime, prihod od nafte iznosi 90 posto izvoza
Nigerije i 80 posto ukupne nigerijske ekonomije, a Shell u tome sudjeluje s 50 posto (Klein,
2002). Devetoro aktivista i aktivistkinja na dirigiranom suđenju osuđeno je na smrt i
pogubljeno. Premda se iz Shella negirala bilo kakva povezanost sa slučajem, kasnije je
ispostavljeno kako su financirali naoružavanje nigerijske vojske te ih mnogo puta i pozivali
da “smire prosvjede” u regiji kako bi mogli na miru nastaviti raditi. Nakon ubojstva devetero
aktivista, od kojih je najpoznatiji bio kandidat za Nobelovu nagradu, pisac Ken Saro-Wiwa,
Shell je time postao jedna od najomraženijih korporacija u pokretu. Prosvjedi su išli od
Međunarodnog udruženja pisaca (PEN), organizacija za ljudska prava, ekoloških aktivista te
najšire javnosti koja je pozivana na bojkot, a u nekim europskim zemljama je uništavana i
imovina korporacije te su im postavljani požari na njihovim benzinskim crpkama.
203
1996.
U prvim satima 1996. godine Zapatisti ispunjavaju svoj cilj i osnivaju Zapatistički front
nacionalnog oslobođenja (FZLN), civilnu i nenasilnu organizaciju koja će slušati. KRSS
ponovno napada KFC restoran, i cijelog ga uništavaju. Preko 100 ljudi je uhićeno, a profesor
Nanjundaswamy, glasnogovornik KRSS-a biva optužen za ubojstvo. Policija u Brazilu otvara
vatru na aktiviste i aktiviskinje MST-a. Devetnaest ljudi je ubijeno, 69 ranjeno, a što je već
spomenuto, u spomen na taj pokolj Via Campesina, najveća svjetska koalicija seljaka i
farmera proglasila je Međunarodni dan borbe farmera. G7 se sastaju u Lyonu u Francuskoj
uz prosvjede 25.000 radnika zbog smanjivanja radničkih prava i “mračnog utjecaja globalne
ekonomije” (NfN, 2003:125). Na blokadi auto-ceste M41, RTS okuplja do tada nevjerojatnih
10.000 plesača na ilegalnom partyju. Cesta je blokirana cijeli dan, a na ulice su izneseni
pijesak za dječja igrališta, fotelje i glazba. Ispod velikih lutki koje predstavljaju paravan i
zaštitu od policije, sa pneumatskim bušilicama aktivisti buše cestu i sade drveća spašena s
akcije M11. RTS koncept se počinje širiti po cijeloj Britaniji, a uskoro će i po Europi i šire, te
se javljaju prvi znaci zabrinutosti kod policije da bi ovo moglo biti nešto šire od “ludističkog
glupiranja protiv automobila”. Dvije godine nakon pobune, Zapatisti se odlučuju na tada
mnogima nevjerojatan potez. Šalje Internetom poziv u svijet za Prvi međunarodni susret
protiv neoliberalizma, a za humanost. Ne očekujući veliki odaziv za dolaskom u poluratno
okruženje, pojavljuje se neočekivanih preko 3000 aktivista i aktivistkinja sa svih pet
kontinenata. Mnogi su istaknuli kako se tim susretom počela ostvarivati Zapatistička misao
o pokretu “jednog ne i mnogih da” (Kingsnorth, 2003). Berlinski skvoteri sa zelenim
irokezama raspravljali su o različitim taktikama sa zamaskiranim mayanskim pobunjenicima,
predstavnice majki koje traže nestale u Argentini razmjenjivale priče s francuskim
radnicima, a iranske izbjeglice slušale američki band Rage Against the Machine. Miješanje
kultura je bilo toliko da se činilo nestvarnim. Marcos je u svom poznatom stilu izjavio kako
će sljedeći put pozvati Marsovce (NfN, 2003). Unatoč snažnim osjećajima, vjerojatno je mali
broj sudionika i sudionica shvaćao da sudjeluje na, kako će se poslije pokazati, povijesnom
susretu. Na susretu se priprema stvaranje globalne mreže pokreta iz cijelog svijeta koji bi se
zajednički suprotstavili neoliberalnom kapitalizmu. U deklaraciji je istaknuto stvaranje
“svjetske mreže otpora, koja priznaje razlike i naglašava sličnosti, koja će tragati i za drugim
otporima u svijetu. Svjetska mreža otpora nema organizacijsku strukturu; nema centralnu
glavu ili vođu; nema centralnu komandu ili hijerarhije. Mi smo mreža, svi mi koji pružamo
otpor” (NfN, 2003: 37). Meksička vlada pristaje na pregovore sa Zapatistima i potpisuje se
mirovni ugovor u San Andresu s čijim implementiranjem će vlada početi odugovlačiti. U
ugovoru se priznaje pravo autohtonom stanovništvu autonomno socijalno i političko
204
organiziranje života, te kontrolu zemlje i resursa na područjima gdje žive. Krajem godine
počinju prva uništavanja i sabotaže GM test polja u Njemačkoj.
1997.
Aktivisti i aktivistkinje dolaze do sadržaja tajno pregovaranog ugovora MAI i objavljuju ga na
Internetu. Počinje velika kampanja protiv tog ugovora. Tog travnja ponovno u Londonu RTS
u suradnji s pobunjenim lučkim i zdravstvenim radnicima organizira The March for Social
Justice. Ističu se prvi puta masovno crveno/crne/zelene zastave koje su simbolizirale novo
stvorenu koaliciju. Zastave su bile u dvije boje, pri čemu bi trećom bojom bila iscrtana
munja preko cijele zastave. Crvena je simbolizirala radnike i radnice, crna anarhističku
pozadinu cijelog događanja, a zelena rastući ekološki pokret. Pojavljuje se 20.000 ljudi,
zauzima se centar grada Trafalgar Square i organizira se “najbolji ilegalni rave party u
povijesti”. Akcija je bila tako golema da je štampano 20.000 lažnih kopija novina Evening
Standard preimenovanih za tu priliku Evading Standard. Budući da je cijeli prosvjed/party
imao obilježje protiv nadolazećih izbora i farse oko njih, na naslovnici lažnih novina
pojavljuje se veliki naslov Opći izbori otkazani. Na samom događanju nakon prosvjednog
marša za radnička prava ljudi se se okupili u središtu Londona da plešu. Ispred Nacionalne
galerije visio je veliki transparent Never Mind The Ballots, Reclaim the Streets, čime se
parafraziralo poznati album punk benda Sex Pistolsa. Time se željelo poručiti kako rješenje
nije u glasanju na izborima, već u “glasanju na ulici”. Ipak, kako se i sam RTS počeo širiti,
počeli su se pojavljivati i prvi problemi. Naime, dio prosvjednika se sukobljuje s policijom i to
uglavnom na marginama događanja, dok središnji dio partyja za to vrijeme nastavlja s
plesom. Prvi su slavili najbolji ikad održan party na otvorenom, i k tome još ilegalan, dok su
drugi optuživali plesače na uživanje i hedonizam dok oni krvare. One koji su se sukobili s
policijom optuživalo se kako su namjerno isprovocirali policiju i započeli sukob s njima te
kako im uopće i nije bilo do partyja, već samo do tučnjave. Sam RTS kolektiv našao se u
određenom nabujalom vakuumu i pukotini te je naredni očekivani RTS party otkazan. Te
prve pukotine ostale su vidljive samo duboko unutar pokreta, premda će se sve više
postavljati kao gotovo nepremostivi problem za cijeli pokret. Ipak RTS iz 1997. ostat će
upamćen po silnoj energiji, upadu u prostorije Ministarstva vanjskih poslova i bacanju
dokumenta kroz prozor te isticanju nove radničko/anarhističke/ekološke koalicije. U Brazilu
godinu dana nakon masakra, na Dan međunarodne borbe farmera, 120.000 ljudi dočekuje
preko 1000 predstavnika MST-a koji su dva mjeseca pješačili do glavnog grada Brasilije. U
205
indonezijskim tvornicama Nikea počinju štrajkovi zbog loših radnih uvjeta i malih plaća.
Internacionalizacija priče protiv eksploatacije radnika i radnica u zemljama Trećega svijeta
dobiva na zamahu te se težište počinje seliti na sveučilišta u SAD-u koja su veliki kupci
odjeće i obuće najpoznatijih svjetskih marki. Organiziraju se i prve anti-GM akcije u
Britaniji. U blizini Cambridgea aktivisti organiziraju kriket s GM usjevima. Na prosvjedima
protiv nezaposlenosti, radne nesigurnosti i socijalne isključivosti tijekom EU summita u
Amsterdamu prosvjeduje 50.000 ljudi. Nekoliko tisuća talijanskih aktivista povezanih s tutte
bianche taktikom praktički usmjeravaju i vode (besplatan) vlak od Italije prema
Amsterdamu. Slijede najveća hapšenja u Nizozemskoj od ’60-ih (750 ljudi). McLibel slučaj
završava u 314. danu i time postaje najduža parnica u povijesti Britanije. “Bitka Davida i
Golijata” završava polovično što se tiče presude budući da je sudac neke optužbe iznesene u
letku protiv McDonald’s ocijenio dokazanima (iskorištavanje djece u reklamama, okrutnost
prema životinjama i neprijateljski odnos prema sindikatima, te krivo prezentiranje hrane kao
nutricionistički vrijedne), ali nije priznao optužbe o odgovornosti McDonald’sa za glad u
zemljama Trećega svijeta zbog krčenja šuma i korištenja dobivenih površina kao pašnjake za
stoku čije meso se izvozi u bogate zemlje. Premda je sudac aktivistima odredio i plaćanje
sudskih troškova od 98.000 funti, cijeli slučaj je djelovao nepovoljno za imidž McDonald’sa
jer se percipiralo da želi uništiti bilo kakvu kritiku kao i prije u mnogo sličnih slučajeva. Na
sastanku u Denveru (SAD), G7 prihvaća Rusiju u svoj klub čime postaju današnji G8. To ljeto
s kolapsom tajlandskog bahta jugoistok Azije pogađa neviđena financijska kriza koja će imati
katastrofalne posljedice za život ljudi te regije, a utjecaj će se proširiti i na cijeli svijet.[30]
Clinton ističe kako se radi o “tek par prepreka na putu ekonomskog prosperiteta” (Stiglitz,
2002: 93). U Indoneziji 100 milijuna ljudi, gotovo polovica stanovništva završava u
siromaštvu. Nakon krize u regiji u Indoneziji broj siromašnih porastao je na 40 milijuna što
je 20 posto populacije, a u Tajlandu je oko 100.000 studenata napustilo fakultete, jer više
nisu bili u mogućnosti plaćati si studije.
Aktivisti krive politiku MMF-a i špekulativog kapitala. Preko 3000 ljudi sastaje se na reprizi
sastanka iz Chiapasa. U Španjolskoj na Drugom susretu za humanost, a protiv
neoliberalizma, dogovoreni su prosvjedi protiv WTO za sljedeću godinu kada se ta institucija
sastaje u Genevi gdje joj je i sjedište. U SAD-u koalicija radničkih, ekoloških, farmerskih i
drugih organizacija uspješno lobira i blokira u Kongresu pokušaj Clintonove vlade da
zadobije tzv. “fast track” mogućnost. “Brzi put” omogućila bi predsjedniku da pregovara o
novim trgovinskim ugovorima bez odobrenja Kongresa. Ova pobjeda ocijenila se kao prva
velika pobjeda pokreta. Aktivisti MST-a organiziraju kamp ispred zgrade Sekretarijata za
ruralni razvoj i drže ga dva tjedna, dok ih u drugom pokušaju 1000 pripadnika vojne policije
206
napadne i potjera. Prosvjedi širom svijeta zbog ubojstva 45 nenaoružanih seljaka u selu
Actael u Chiapasu od strane paramilitatnih desničarskih skupina, što je bio najveći incident
od početka zapatističke pobune. Aktivisti MST-a zauzimaju ured Ministarstva za upravljanje
sa zemljom i zahtijevaju pravedniju raspodjelu zemlje.
1998.
Na Filipinima se organiziraju veliki prosvjedi protiv iskorištavanja dječje radne snage.
10.000 ljudi prosvjeduje od kojih mnogi posebnu pozornost stavljaju na velike korporacije
koje također koriste djecu u proizvodnji. Nakon dva Međunarodna susreta za humanost, a
protiv neoliberalizma, u Genevi se osniva People’s Global Action, koalicija različitih grupa i
pokreta iz cijelog svijeta. PGA je tada okupila pored Zapatista i druge skupine i inicijative za
prava urođeničkog ili autohtonog stanovništva iz Nigerije, Ruande, Kongoa, Ekvadora,
Novog Zelanda itd.; zatim su tu bili militantniji sindikati iz Kanade (pošta), Argentine
(školstvo), Nikaragve (središnji sindikat), Bangladeša (tekstilna industrija), Nepala
(trgovina) itd.; ekološke grupe i organizacije iz Bolivije, Pakistana, Australije, Izraela i
drugdje po Europi; organizacije seljaka iz Francuske, Južne Afrike, Brazila, Filipina, Indije,
Indonezije, Šri Lanke itd.; studentske organizacije (i one za mlade) iz Zimbabvea, Meksika,
Bolivije, Paname itd.; razne anarhističke i antifašističke grupe, inicijative nezavisnih medija,
za prava žena, za zaštitu potrošača te ostale aktivističke skupine. Bilo je svima jasno da
dolaze iz različitih priča s drugačijom pozadinom, iskustvom i načinom života. Ipak, unutar
PGA doneseno je 5 zajedničkih temeljnih odrednica s kojima se svi slažu:
1. Jasno odbijanje kapitalizma, imperijalizma i feudalizma; svih trgovinskih ugovora,
institucija i vlada koje promoviraju destruktivnu globalizaciju.
2. Odbijanje svih oblika dominacije i diskriminacije (patrijarhat, rasizam, religijski
fundamentalizam svih oblika…). Priznavanje dostojanstva svih ljudi.
3. Konfrontacijski pristup, nepovjerenje da lobiranje može išta postići kod antidemokratskih
institucija punih predrasuda u kojima je transnacionalni kapital jedino mjerilo.
4. Poziv na građanski neposluh i direktnu akciju, podrška borbi društvenih pokreta,
promoviranje oblika otpora koji maksimalno podržavaju život i prava potlačenih ljudi, kao i
stvaranje lokalnih alternativa globalnom kapitalizmu.
5. Organizacijska filozofija utemeljena na decentralizaciji i autonomiji.[31]
Neke od ovih zajedničkih odrednica unesene su na kasnijim susretima. Na primjer, prije je
207
stajalo protivljenje WTO-u i politici tzv. slobodne trgovine, ali je poslije odlučeno da je
neprijatelj kapitalizam kao takav. Pokreti iz zemalja Trećega svijeta su zahtijevali da se
ubaci i feudalizam kao mjesto kritike i protesta, jer u njihovim zemljama situacija više
odgovara tom sistemu. Bilo je posebnih promjena i oko odnosa nasilje-nenasilje, gdje se
umjesto nenasilja kasnije stavila formulacija o direktnim akcijama koje poštuju život. Ono što
je još vezalo članice PGA koalicije je grassroots inicijativa, isticanje sebe kao utemeljnih u
pokretima ili u inicijativama odozdo. To se naglašavalo iz želje da se odvoje od, na primjer
hijerarhijski strukturiranih partija ili NGO-ova koji su se sve češće pojavljivali kao dio
pokreta. NGO svijet se često podrugljivo nazivalo CONGO (Coopted NGO, dakle oni koji su
kooptirani s državom). Premda je pitanje koliko su se tih “strogih” odrednica pridržavali. Na
primjer, u PGA je bila i finska podružnica FoE-a, dakle ekološkog NGO-a za kojeg se sigurno
ne može reći da zazire od lobiranja ili da iskazuje neki općeniti antikapitalistički stav.
Također, bez obzira kako se to htjelo predstaviti u globalu kao “fina i čista koalicija”, mnoge
organizacije, pa i pokreti su u svojim zemljama često surađivali i sa partijama i sa NGOvima, a ponekad onda i s državnim aparatom. Poznate su dosta čvrste veze MST-a i
Radničke partije u Brazilu, ili Ya Baste s nekim ljevičarskim partijama u Italiji. Ovime ne
mislimo reći kako su ti pokreti ili organizacije pod kontrolom partija ili države, ali isto tako
nam se čini kao iskrivljavanje istine tvrditi kako nemaju nikakve veze s njima te kako su
nešto posebno. U PGA-u sve se spajalo s istovremenim poštivanjem lokalne specifičnosti i
posebnosti, ali i razvijanjem osjećaja globalne solidarnosti i razumijevanja različitosti. Njihov
najpoznatiji slogan je: “Kao kapitalizam i naš otpor je globalan”. Koncept koji je promovirao
kolektiv RTS s istoimenim akcijama, sve se više širio usporedo s razvijanjem i stvaranjem
PGA. Bilo je za očekivati s obzirom na vrijednosti i ciljeve PGA da će se vrlo brzo početi
događati koordinirani globalni prosvjedi. PGA je za svibanj najavila događanje prvog
Globalnog uličnog partyja. Datum je izabran zbog sastanka WTO-a u Genevi i sastanka
skupine G8 u Birminghamu. Na sastanku G8, organizacije koje zahtijevaju ukidanje duga
zemljama u razvoju rade lanac od 75.000 ljudi oko zgrade sastanka. Istovremenu na RTS-u u
centru grada blokiran je Birmingham sa 6000 plesača. Lideri zemalja skupine G8 odlaze
izvan grada na mirnije mjesto za sastanak. Kao prosvjed protiv nadolazećeg sastanka WTOa, 10.000 ljudi u Genevi prosvjeduje. Razbijaju se i banke, McDonald’sovi restorani i sukobi s
policijom traju tri dana. Aktivisti i aktivistkinje su posebno bili/e ponosni/e što su se
dočepali/e mercedesa generalnog direktora WTO-a. Auto je uništen, porazbijan i preokrenut
sa zabijenom crvenom Che Guevara zastavom. U Indiji 200.000 ljudi prosvjeduje protiv
WTO-a, a u Brazilu 50.000 aktivista MST-a, radnika i nezaposlenih kreće iz četiri točke
prema gradu i kako se kroz tjedan približavaju upadaju u supermarkete i dijele hranu
208
siromašnima. U Pragu se na partyju okuplja 3000 ljudi, također sa sukobima s policijom. U
londonu 500 biciklista kroz kritičnu masu blokira promet, a 5000 ljudi ovaj put ima miran
party. Akcije i prosvjedi održani su istovremeno u preko 70 gradova u cijelom svijetu s preko
30 uličnih partyja. Gotovo je nevjerojatno da većina medija nije opazila koordiniranost
prosvjeda i zajednički odabir simboličnih datuma. Tek China Daily objavljuje komentar kako
će prosvjedi protiv WTO sastanka biti manje zapamćeni zbog slavlja WTO-a pedeset godina
svjetskoga trgovinskog sistema (prijašnjeg GATT-a), a više zbog “preokreta u jurnjavi prema
globalizaciji” (NfN, 2003: 105). Unutar pokreta sve više se osjeća euforično raspoloženje i
kroz brojne mailing liste, Internet stranice i dokumentarne filmove izražava se osjećaj
uspjeha i optimizma. Dapače, ističe se zadovoljstvo što je proklamirani “kraj povijesti” trajao
tako kratko.
Te godine aktivisti pokreta ostvaruju prvu veliku globalnu pobjedu. Zemlje OECD-a su
proglasile odgađanje ugovora MAI-ja “za neka bolja vremena”. Ad-hoc koalicije od preko 600
organizacija iz cijelog svijeta vršile su pritisak na svoje matične vlade i globalne. Aktivisti su
slavili ovu pobjedu kao još jedan dokaz da mogu postići mnogo kada se ujedine na
konkretnim pitanjima.
1999.
Pleme Penan iz Sarawaka (Malezija) nakon godina prosvjeda i represije prema njima,
uspijevaju izbaciti iz šuma koje nastanjuju korporaciju za preradu drva Lajung Lumber
company uz prihvaćanje korporacije za plaćanje odštete i potpisivanje ugovora da ne mogu
ponovno sječi u tom području bez dozvole plemenskih tijela. Kao podrška Ogoni narodu u
Nigeriji, na njihov dan aktivisti u Britaniji ulaze u centralu Shella i zatvaraju se u blokiranim
uredima. S digitalnim kamerama i laptopom snimaju cijeli događaj i šalju uživo snimku iz
zabarikadiranih ureda. U uredu pronalaze interni dokument za zaposlenike Shella u kojem
se nalaže što manja upotreba riječi globalizacija, posebno za one koji kontaktiraju s
medijima i javnosti, jer ona postaje nepopularna i gotovo kontraproduktivna. Također se
napominje kako je primjerenije naglašavati lokalne potrebe i okrenutost lokalnim potrebama
zajednice ove naftne korporacije. Studenti u Georgetown Universityju okupiraju ured
dekana zahtijevajući da fakultet prestane kupovati odjeću i obuću dobivenu iskorištavanjem
radne snage u zemljama u razvoju. 5000 predstavnika i predstavnica zapatističke civilne
organizacije putuje Meksikom pripremajući veliki referendum ili konzultacije (consulta) s
javnosti. Preko tri milijuna Meksikanaca i Meksikanki izlazi na konzultacije i glasaju da se
209
mirovni ugovor iz San Andresa prihvati. Par mjeseci kasnije u Chiapasu ponovni susret
zapatista i predstavnika civilnog društva. Na sastanu se raspravlja o rezultatima konzultacija
i planovima za budućnost. Karavana farmera i seljaka iz siromašnih zemalja putuje Europom
u organizaciji PGA. Na putu govore o svojim iskustvima, zajedno s francuskim farmerima
uništavaju GM usjeve, prosvjeduju u Bruxesellu pred sjedištem NATO-a, da bi sve
kulminiralo prosvjedom u Kölnu protiv G8 sastanka. Globalni dani akcije ove godine
proglašavaju se 18. lipnja za vrijeme sastanka G8. Od tada će postati uobičajeno da se
takvim globalnim prosvjedima da naziv po datumu – J18 (June 18). Širom svijeta po uzoru na
RTS proglašavaju se Karnevali protiv kapitalizma. Upravo su ponukani uspjehom prvog
takvog dana godinu prije, ljudi okupljeni oko RTS-a, EF-a i McLibel kampanje pozvali na
“Međunarodni dan prosvjeda, akcije i karnevala u samom srcu globalne ekonomije”. U
Londonu 10.000 ljudi potpuno blokira financijsko srce grada te zatvaraju burzu. Pokušaj da
se uđe u zgradu londonske burze uzrokuje velike sukobe s policijom. Ponovno se štampaju
lažne novine u 30.000 primjeraka. Burze i financijski centri su “atakirani” i u Madridu,
Amsterdamu, Vankuveru, Melbourneu, New Yorku, Buenos Airesu, Genevi, Bordeauxu,
Eugenu (SAD) i drugdje. U Nigeriji nekoliko tisuća ljudi na aerodromu dočekuje Owensa
Wiwu, brata ubijenog pisca Kena Saro-Wiwe. Pridružuju se drugim prosvjednicima na
Karnevalu potlačenih i blokiraju Port Harcaut, glavnu luku za izvoz nafte iz zemlje. U Seulu
aktivisti i aktivistkinje organiziraju ulični teatar gdje debatiraju Subcomandante Marcos i
George Soros, implicirajući Sorosevu upletenost u financijsko špekuliranje na
istočnoazijskom tržištu, što je bio jedan od razloga velike krize u toj regiji 1997. godine. U
40 zemalja slavi se Karneval protiv kapitalizma, a po prvi put se događaji snimaju,
fotografiraju i dijele te šalju preko Interneta, što će kasnije se pretvoriti u Indymedia centre
širom svijeta. Internet aktivisti organiziraju prosvjed protiv meksičke vlasti zbog odnosa
prema Zapatistima i u akciji blokade meksičke ambasade sudjeluje 18.000 virtualnih
aktivista iz 49 zemalja. London Times predviđa: “Neprijatelji kapitalizma će se vratiti” (NfN,
2003: 187). Vjerojatno nisu bili ni svjesni koliko su pogodili, budući da su prosvjedi u
Seattleu protiv sastanka WTO-a došli nakon svega pet mjeseci. Na prosvjedima protiv MMFove politike u Ekvadoru policija ubija 13 prosvjednika, a država proglašava izvanredno
stanje. Druga PGA konferencija u Indiji u organizaciji KRRS-a završava sloganom “ubijmo
WTO prije nego WTO ubije nas” s pozivom na prosvjede u Seattleu. Krajem studenoga
prosvjedi u Seattleu šokiraju SAD. Niti sami organizatori prosvjeda nisu očekivali više od
50.000 ljudi koliko ih se pojavilo, potpunu blokadu grada pa još i uspjeh zbog propasti
sastanka. Policija ljuta zbog nemogućnosti nošenja s decentraliziranim grupama afiniteta i
uspješnom blokadom prilaza mjestu sastanka WTO-a, pretvorila je miran prosvjed u kaos
210
pun dima i nasilja. Naime, aktivisti su imali namjeru spriječiti sastanak tako da blokiraju
ceste koje voda iz hotela u kojima su smješteni delegati, kao i one koje vode do mjesta
sastanka. U skladu s anarhističkim vrijednostima podijelili su se u razne i disperzne grupe
afiniteta (ili sklonosti) od kojih je svaka preuzela odgovornost za određeni dio velike akcije.
Model koji je primijenjen u Seattleu postat će osnovna šablona za aktiviste i aktiviskinje i na
kasnijim prosvjedima. Grupe afiniteta bazirane su na principu da svaka grupa od 5-15 ljudi
bira vlastiti način uključenosti u prosvjede čime se cijeni svačiji stav. Policija je u Seattleu
reagirala nasilno mičući prosvjednike s ceste, no čim bi maknuli jedne, druga grupa afiniteta
je već čekala spremna da je zamijeni.[32] Policije će trebati iznenađujuće dugo da se
prilagodi novonastalim uvjetima i izađe iz blentavosti. Čak i godinu dana nakon Seattlea
jedan FBI je odlučio biti dovoljno tragikomičan da stavi na listu terorističkih organizacija
Karneval protiv kapitalizma. Netko je trebao prišapnuti FBI-ju kako Karneval protiv
kapitalizma nije nikakva organizacija, a pogotovo da ne postoji nekakvo vodstvo ili sjedište. I
dok su mainstream mediji u SAD-u uglavnom govorili o uličnom nasilju stotinjak pripadnika
black bloc skupine koja je uništavala izloge određenih korporacija, pokret je bio spreman za
vlastiti medij te je u Seattleu po prvi put rođen Indymedia Centar, nezavisni medijski centar
koji je trebao pružiti aktivističku verziju uličnih prosvjeda. Koncept Indymedie će se poslije
proširiti po cijelom svijetu sa 112 podružnica i postati će jedno od glavnih oblika
komunikacije cijelog pokreta. U Genevi su aktivisti provalili u sjedište WTO-a i izazvali kratki
spoj, što je prekinulo rad kompjutera i komunikaciju u WTO-u na nekoliko sati. Prosvjedi
solidarnosti održani su širom svijeta. Unatoč policijskom nasilju, aktiviste je zahvatila
totalna euforija kada je objavljeno da je sastanak završio neuspjehom te da nije postignut
dogovor o daljnjoj rundi liberalizacije trgovine. Los Angeles Times je objavio kako su “elitisti
izgubili te kako je debata promijenjena zauvijek”, a Le Monde Diplomatique objavljuje
velikim riječima na naslovnici – 21. stoljeće započelo je u Seattleu. Neki su zaključili kako se
“može reći da je u Seattleu rođeno svjetsko civilno društvo. Na javnoj sceni prvi put se
pojavio zabrinuti građanin svijeta” (Šimac, 2001 :24). Meni se čini više fer promatrati
prosvjede u Seattleu kao svojevrsnu kulminaciju višegodišnjeg nakupljanja energije i
aktivnosti ljudi u pokretu. Dodatni problem je interes medija za događanja u zapadnim
zemljama, posebno u SAD-u. Ovim prosvjedima za mnoge se stvar zaokružila, budući da je
sve vraćeno u centar, u samo srce neoliberalnog kapitalizma – SAD. Premda smo daleko od
toga da zaključimo kako je to bio početak nekakvoga globalnog aktivizma i građanskog
društva, ostaje činjenica gotovo općeg iznenađenja i u nekim slučajevima i preneraženosti
zbog ovog uspjeha pokreta. Počela se sve više osjećati nervoza i zabrinutost mnogih
zastupnika i promotora neoliberalnog kapitalističkog poretka.
211
2000.
Neočekivana brojnost i šarenilo opozicije neoliberalnom kapitalizmu u SAD-u dala je daljnji
zamah cijelom pokretu. Osjećaj zadovoljstva, slavlja i “nabrijanosti” mogao se iščitati sa svih
usana. Pokret postaje tema za sebe i nastaje pravi boom literature koja se njime bavi. Battle
of Seattle ili bitka za Seattle, kako su se kasnije nazvali prosvjedi u Seattleu, postaje mamac
za mnoge društvene teoretičare, komentatore, da ne govorimo o samim aktivistima i
aktivistkinjama.
No, to je početak i puno suptilnijih i podmuklijih napada na pokret, upravo zato što i je
iskazao snagu na tako jasan i konkretan način. Naime, nakon završetka prosvjeda u Seattleu
krajem 1999. godine, možemo slobodno zaključiti kako je nastala prava panika u vrhu
globalnih financijskih i političkih centara, a naravno samim time i u najutjecajnijim
mainstream medijima.[33] Nitko nije očekivao onoliku količinu ljudi, a pogotovo nitko nije
očekivao da će zasjeniti događanja na samom sastanku. Premda se ne može poreći da je bilo
vizionarskijih upozorenja za poslovnu i političku elitu SAD-a. Tako je Jeffrey Garten pišući u
Business Weeku upozoravao na nadolazeći “sofisticirani napad na globalni kapitalizam”
kojeg će voditi agresivni i lukavi NGO-i uz njihovu dominaciju na javno mnijenje prema
globalnoj trgovini i financijama (Guyatt, 2000: 236). Čak i propali pregovori između
industrijski razvijenih zemalja i zemalja Trećega svijeta, koji su barem djelomično uzrokovali
prekid sastanka dan prije predviđenog i to bez donošenja neke zajedničke deklaracije, pali
su u drugi plan zbog događanja na ulicama. Vodeći su pak političari i birokrati globalnih
institucija, zbog čijih postupaka su i sazvani prosvjedi, odjednom počeli isticali kako se neke
pritužbe i zahtjeve prosvjednika moraju početi razmatrati i uvažavati, naravno uz dijalog i
osudu nasilja na ulicama.[34] Panika je posebno bila vidljiva među brojnim komentarima
najutjecajnijih medija. Korporacijski mediji uglavnom pišu o nasilju na ulicama ističući
prosvjednike kao fitilj nereda. Puno manje pažnje se posvetilo kasnijoj činjenici da je
zapovjednik policije Norm Stamper podnio ostavku zbog nasilja policije svega četiri dana
nakon završetka prosvjeda, te kako je sama policija predložila 250.000 dolara kao odštetu
nekima od uhapšenih. Cijelo medijsko gurkanje u oštećeni vlak neoliberalizma najavio je još
u prosincu prethodne godine časopis The Economist u broju od prosinca, gdje na naslovnicu
stavlja slike gladne djece i naslov “pravi gubitnici Seattlea” optužujući prosvjednike kao
glavne krivce za neuspjeh u pomaganju siromašnima.
Magazin Forbes koji otvoreno naginje neoliberalnom poimanju svijeta objavio je komentar
212
kako je “demokracija dobra stvar, ali sada je došla u ruke krivih ljudi” (NfN, 2003:207),
misleći na prosvjednike i prosvjednice. Iz Reutersa je tih dana izašlo 27 članaka koji su se
ticali anarhizma, Peter Wallman iz Wall Streat Journala na National Public Radio postaji
“zaprepašteno” je upozoravao kako anarhistički pokret u SAD-u raste i postaje “nacionalni
fenomen”, a u New York Timesu se nakon Seattlea iz jednog članka isticao naizgled
nepojmljiv zaključak: “anarhisti su bili organizirani”. Premda se u svim medijima osuđivalo
uništavanje imovine od strane black bloca, ne može se poreći da je njihov selektivni i
organizirani pristup uništavanju ponukao mnoge na gore spomenuti zaključak. Listajući
redom korporacije čiji su izlozi razbijeni, dok bi drugi pored ostajali čitavi, naveo je mnoge
da se zapitaju što je to loše baš u Starbucksu, McDonald’su, Nikeu i drugim korporacijama
čiji su izlozi razbijeni. Čak se i poznati kultni časopis krupnog kapitala Financial Times
morao pozabaviti ovim protestima i posvetiti im svoj uvodnik. Pod naslovom Kritika
kapitalizma uvodnik zapaža da “suprotstavljanje globalnom kapitalizmu dobija snagu i moć”
i da “protesti imaju veliku važnost kao znak upozorenja da narodno nezadovoljstvo
kapitalizmom i snagama globalizacije dostiže zabrinjavajuću visinu” (Medojević, 2000).
Dapače, uskoro kreću optužbe iz Financial Timesa i The Economista o prosvjednicima kao
“neprijateljima siromašnih”, a u potonjem časopisu se posebno počinje ponavljati teza kako
civilne inicijative i organizacije “predstavljaju opasno prebacivanje moći na neizabrane i
neodgovorne posebne interesne grupe”. S obzirom na moć koju posjeduju neizabrane
financijske i trgovinske globalne elite i institucije, ovakav komentar opasno se približava
otvorenom cinizmu. Pored neodgovornosti i nelegitimnosti kao optužbi protiv civilnoga
sektora općenito, nizale su se i optužbe kako će prosvjednici samo pogoršati stanje u
temama za koje se navodno zalažu (Zakaria, 1999). Andrew Marr u Observeru zaključuje:
“Na kraju krajeva, WTO je na strani anđela. To je ono što siromašni najviše trebaju”
(Cromwell, 2001: XI). Glavni urednik New York Timesa, poznati novinar Thomas Friedman,
išao je tako daleko i zaključio kako su “protivnici neoliberalizma vrijedni prijezira i zaslužuju
šamar” (George, 2001). U svom komentaru u New York Timesu nazvanom “Bezumni u
Seattleu”, Friedmann je započeo svoj rat s akterima pokreta koji će trajati do danas.[35] Tu
ih je usporedio, s obzirom na stavove, sa zastupnicima Sovjetskoga saveza, luditima 21.
stoljeća i osobama koje i dalje misle da je Zemlja ravna, nazvavši ih sindikatlijskim
protekcionistima te “hippijima kojima treba fiks iz ’60-ih” (Friedman, 1999). Par mjeseci
nakon prosvjeda u Seattleu, Cordell Hull Institute iz Washingtona koji je poznat po svojem
zagovaranju “slobodne trgovine” organizira konferenciju After Seattle: Restoring
momentum in the WTO, koju pohode brojni ministri, predstavnici korporacija, agencija za
odnose s javnošću i drugi, na kojoj su davane smjernice budućega djelovanja WTO-a. Tako
213
su Cecil Parkinson, ministar trgovine u vladi Margaret Thatcher i Clayton Yeutter, bivši
ministar trgovine SAD-a isticali kako se slični sastanci nikada više ne smiju organizirati u
SAD-u gdje se prosvjedi lako organiziraju te da treba birati mjesta koja će držati
prosvjednike na distanci. Na to se zaista vizionarski nadovezao brazilski ministar vanjskih
poslova, koji je napomenuo kako se sljedeći sastanak treba organizirati “usred pustinje”, što
se i dogodilo u studenom 2002. godine s glavnom konferencijom WTO-a u Kataru (George,
2001) i mnogim drugim sličnim okupljanjima koja se počinju događati na mjestima
nepristupačnima za prosvjednike. Ovakva gotovo histerična, ali očito pomno organzirana
kampanja ne treba nas čuditi, budući da su praktički po prvi put u SAD-u zajedno
prosvjedovali ulicama pripadnici i pripadnice različitih aktivističkih skupina i pokreta:
ekološki zajedno s radničkim, gay zajedno s imigrantskim, anarhisti zajedno sa studentima…
Jedna od parola na zidovima Seattlea – We are winning – ostala je duboko prisutna unutar
pokreta.
Ya Basta u Italiji na nekoliko mjesta organizira akcije upada u centre za imigrante
omogućujući novinarima i predstavnicima organizacija za ljudska prava da vide nehumano
stanje u kojima talijanske vlasti drže imigrante. Zbog trodnevne okupacije krova, jedan
kamp pored Milana vlast zatvara, da bi kasnije bio ponovno otvoren. Po prvi puta
organiziraju se veći prosvjedi za vrijeme održavanja Svjetskoga ekonomskog foruma u
švicarskom mondenom skijalištu Davosu. I ovdje prosvjednici uništavaju McDonald’s.
Konzultiranje javnosti oko nekih važnih pitanja postaje nepisano pravilo unutar pokreta. U
već spominjanoj Cochabambi u Boliviji održano je konzultiranje sa stanovnicima grada i tek
kada je njih preko 90 posto odgovorilo kako se ugovor s Bechtelom mora prekinuti,
Coordinadora, inicijativa koja je pokrenula protivljenje ugovoru o privatizaciji vode,
pokrenula je pobunu. Također u Španjolskoj preko tri milijuna ljudi izlazi na neslužbeni
referendum i njih 97 posto glasa kako Španjolska treba oprostiti sav dug koji prema njoj
imaju zemlje u razvoju. Referendum ne uspijevaju spriječiti niti zabrana španjolskoga
izbornog komiteta niti pokušaji policije da zatvore neka “birališta”. Godinu dana prije na
prosvjedima u Washington D.C.-ju protiv redovnog zasjedanja MMF-a i Svjetske banke
pojavilo se svega 50-ak ljudi. Nakon Seattlea galopirajući zanos u pokretu dovodi 30.000
ljudi na ulice glavnoga grada SAD-a. Policija izmišlja priču s dojavom o nesređenoj
protupožarnoj zaštiti i upada u zgradu koja je služila kao centar okupljanja za aktiviste i
aktivistkinje, gdje se jelo, pripremalo akcije, radilo lutke i transparente za prosvjede.
Uhićeno je 678 ljudi, a 1000 organiziranih black bloc pripadnika na ulici održava policiju na
distanci od drugih prosvjednika. Politika MMF-a i Svjetske banke postaje jedna od glavnih
tema svjetskih medija. Nastavljaju se i biseri po medijima pa Charles Krauthammer u Time
214
magazine zaključuje je “šašava gomila” na ulicama skupina “apolitičnih Ludita koji odbijaju
prihvatiti da rast, prosperitet i poboljšanje životnih standarda uvijek uzrokuje određene
poremećaje” (Cromwell, 2001: XI). U Genovi protiv konferencije pro-GM znanstvenika i
korporacijskih direktora prosvjeduje 10.000 ljudi. Savršeno organizirane tute bianche
uspijevaju odgurati redove policije sve do ulaznih vrata zgrade, gdje se konferencija
održava. Zahtijevaju da im se omogući ulaz u dvoranu kako bi i oni mogli raspravljati o
GMO-u. Konferencija se prekida, talijanska vlada povlači suglasnost za održavanje
konferencije i kreće prema zabrani GMO u zemlji, a mediji cijeli događaj karakteriziraju
“talijanskim Seattleom”. Sličnu stvar kasnije će ponoviti i u Bologni, par mjeseci kasnije za
vrijeme zasjedanja OECD-a. Aktivisti napadaju Nikeovu Internet stranicu tako da svi
posjetitelji Nikeove službene stranice automatski se prebacuju na stranicu koja daje po ovu
korporaciju nepopularne informacije o iskorištavanju radne snage u jugoistočnoj Aziji te
najavljuje prosvjede u Melbournu protiv sastanka Svjetskoga ekonomskog foruma. U samo
šest sati koliko je trebalo Nikeovim web stručnjacima da poprave kvar, na anti-Nike Internet
stranicu bilo je 900.000 ulaza. G8 se sastaje na Okinawi (Japan), a svijet je zgoržen
troškovima sastanka i osiguranja od 750 milijuna dolara, što bi bilo dovoljno da se ukine dug
Gvajani, Ruandi, Laosu, Zambiji, Nikaragvi, Beninu, Kambodži i Haitiju zajedno. Gotovo
30.000 ljudi istovremeno prosvjeduje i protiv američke vojne baze na otoku. U Brazilu se
preko pet milijuna ljudi pojavljuje na neformalnom referendumu o pitanju odnosa prema
MMF-u. U organizaciji Nacionalnoga vijeća biskupa i Jubilee 2000, gotovo svi izašli na
referendum zahtijevaju izbacivanje MMF-a iz Brazila, a iz solidarnosti prosvjeduje stotine
tisuća ljudi širom Brazila i drugdje po Južnoj Americi. Brazilska vlada ističe kako je
referendum “glup, izoliran projekt organiziran od manjine” (NfN, 2003: 295). 10.000
prosvjednika protiv WEF-a u Melbournu uspijevaju prekinuti zabavu u čast sastanka pa čak i
neke od prezentacija zbog straha od njihovog ulaska u dvoranu. MMF i Svjetska banka
održavaju svoj godišnji sastanak u Pragu kako bi podržali ulazak ove zemlje u ekonomske i
političke integracije. Češka policija dobiva instrukcije i obuku od FBI-ja, te zatvara granice
za aktiviste i aktivistkinje. PGA poziva na decentralizirane akcije solidarnosti i preko 110
gradova sudjeluje u ovim “globalnim danima akcije”. U samom Pragu, euforija među 20.000
aktivista i aktivistkinja je na vrhuncu, budući da je sastanak MMF-a i Svjetske banke jedan
dan ranije zatvoren zbog prosvjeda. Zadnji dan ativisti slave u centru grada, jer je to prvi
put da su uspjeli baš zatvoriti, odnosno prekinuti neki sastanak globalnih financijskih i
trgovačkih institucija. Cijeli sastanak je vrlo brzo počeo propadati budući da su i sami
delegati više osluškivali događanja na ulicama Praga, nego što su bili skoncetrirani na teme
sastanka. Drugi dan je mnogo delegata ostalo u svojim hotelskim sobama iz straha pred
215
prosvjednicima. Treći dan je otkazan. Unutar pokreta vlada zaista totalno ludilo i ushićenje
zbog uspješnosti “dionizijskoga političkog teatra” na ulicama koje postaje dovoljno jako da
potjera kući globalne birokrate. Istovremeno raste nasilje između policije i dijela
prosvjednika. Black bloc uništava brojne izloge i dio grada, a policija uzvraća velikim
uhićenjima bilo na koga god naleti. Nakon prosvjeda, Amnesty International optužuje češku
policiju za nasilje na granici mučenja.
U Nici 90.000 prosvjeduje protiv antisocijalne polike EU-a, a policija koristi toliko suzavca
da ulazi u dvoranu gdje se održavao sastanak. U svom nastupnom govoru, francuski
predsjednik Chirac kašlje od suzavca.
U listopadu 2000. godine vrhovni sud Indije dozvolio je nastavak gradnje Sardar Sarovar
brane na rijeci Narmadi čija bi izgradnja potopila domove 200.000 ljudi. Aktivisti i
aktivistkinje najavljuju daljnju borbu.
Te godine je i skupina od 39 biotehnoloških korporacija odustala od tužbe vlade Južne Afrike
zbog korištenja generičkih lijekova u liječenju oboljelih od AIDS-a. Još 1997. godine
korporacije su tužile vladu Južne Afrike zbog kršenja njihovih patenata, a povukle su se tek
nakon ogromnih prosvjeda i u Južnoj africi i drugdje u svijetu.
Coca Cola pristaje krajem 2000. godine isplatiti skoro 200 milijuna dolara svojim radnicima
crne boje kože kako bi izbjegla suđenje zbog rasne diskriminacije, sprječavanja u
napredovanju i zakidanjima na plaćama.
Floridski sudac Robert Paul Kaye donosi odluku kojom su duhanske korporacije dužne
isplatiti rekordnih 145 milijardi dolara floridskim bivšim pušačima zbog oboljenja. Izražava
se sumnja u isplaćivanje tih svota. Naime, slijedi presuda u svakom pojedinačnom slučaju
(radi se o 700.000 ljudi), što bi moglo potrajati slijedećih 50 godina. Iz duhanskih
korporacija znaju da onda tko živ tko mrtav. Radi dodatne sigurnosti prilažu žalbu višem
sudu.
2001.
Sljedeća godina započinje s prosvjedom 20.000 ljudi za vrijeme Busheve inauguracije u
Washingtonu DC-iju, uz izražavanje otvorene optužbe za izbornu krađu. Osiguranje na WEFovom zasjedanju u Davosu zbog takvog zahtjeva SAD-ove delegacije, toliko je iziritiralo
216
druge delegate da su kao u nekakvom teatru apsurda sami učinili prosvjed sjedanjem na pod
i odgodili početak Clintonovog govora. Za to vrijeme odvija se po prvi put Svjetski socijalni
forum (WSF) u Porto Alegreu. WSF je trebao odigrati ulogu alternative WEF-u i okupiti
aktiviste kako bi raspravljali o alternativama agresivnoj globalizaciji i kapitalizmu pa je i
nazivan “drugi Davos” (Houtart i Polet, 2001). Farmeri za vrijeme WSF-a odlaze uništiti
Monsantove GM usjeve. WSF je time otvorio put za pokret, gdje će biti manje usmjeren na
druge prekidajući i blokirajući njihove sastanke i konferencije, a više na kritičko
preispitivanje vlastitih strategija i ciljeva.
Zapatisti ponovno šokiraju svijet. U veljači 2002. godine, 23 najtraženijih ljudi u Meksiku,
zapovjednici EZLN-a, izlazi iz ilegale džungle i kreće na prosvjedni Marš za dostojanstvo
urođenika prema Meksiko Cityju. Sam marš je bio doveden u pitanje budući da je Crveni križ
odbio osigurati pratnju zapatistima. Mnogi su odvraćali od ovog puta Subcommandante
Marcosa i druge iz EZLN-a opisujući takvu ideju kao pravo samoubojstvo. Pored toga što su
svi bili na hitnim listama za uhićenje koje je izdala meksička vlast prije par godina, kao
mogući problem postavilo se i pitanje osiguranja karavane od 50-ak autobusa zbog mogućih
napada desničarskih paramilitarnih skupina tokom putovanja karavane. Dio osiguranja
dobila je talijanska Ya Basta, ali su se neki ljudi žalili na njihovu bahatost i pretjeranu
revnost pa su nastavili put samo kao dio karavane. Vjerojatno su bili pod velikim pritiskom
zbog opće zabrinutosti za sigurnost karavane. Putujući preko 1000 kilometara u karavani od
50-ak autobusa, Zapatisti i njihovi suputnici organizirali su u 13 meksičkih pokrajina 77
javnih događanja, rasprava i fešti. Kako su se približavali glavnom gradu raslo je i
uzbuđenje, a od ulaska u grad pa do glavnog trga 2 milijuna ljudi dočekalo ih je na ulicama
kako bi im poručili No estan solos (Niste sami). Komandatica Esther po prvi put u povijesti
kao predstavnica žena autohtonog stanovništva drži govor u kongresu, zastupnicima i
zastupnicama. Za vrijeme govora zamaskirane Esther dio parlamentarca napušta dvoranu iz
prosvjeda, jer je njenom pojavom “narušen poslovnik”.
Globalni dani akcije proglašeni su za travanj, kada će se održati sastanak predstavnika vlada
američkih kontinenata o slobodnoj trgovinskoj zoni (FTAA) od Aljaske do Patagonije. Šesti
sastanak o ugovoru FTAA održan je u Quebec Cityju (Kanada). Bez obzira što bi takav
ugovor utjecao na živote 800 milijuna ljudi, glavne odredbe i značajke ugovora i dalje ostaju
tajne, što samo dodatno pojačava nepovjerenje pa nas ne treba čuditi da se FTAA naziva
NAFTA-om na stereoidima. Mjesto održavanja sastanka o FTAA ograđuje se velikom žičanom
ogradom, te je prigodno nazvana “zidom srama” pri čemu je isticano odijeljivanje političke i
ekonomske elite od ljudi. Na prosvjede izlazi 20.000 ljudi unatoč zatvorenim granicama, ali
217
se prosvjednici dijele na predstavnike sindikata i nekih NGO-ova koji odlaze od ograde i
suzavca u mirniji park poslušati 22 govora, te na druge prosvjednike koji sudjeluju na
Karnevalu protiv kapitalizma te se zajednički koncentriraju na “zid srama” i kreću u njegovo
rušenje kao protest protiv granica. Prosvjedi solidarnosti održavaju se i drugdje po Sjevernoj
i Južnoj Americi, a nikakav konkretniji ugovor o FTAA nije potpisan, što je ostavilo još
jednom osjećaj zadovoljstva unutar pokreta. Tisuće ljudi prosvjeduje u Johannesburgu u
Južnoj Africi, zbog vladine odluke da prepusti vodovod i vodoopskrbu cijelog grada
francuskoj korporaciji Suez Lyonnaaise des Eaux. U Švedskoj, zemlji simbolom uređene
demokracije i socijalne države, za vrijeme prosvjeda protiv EU-a u Göteborgu, policija puca s
pravim mecima na prosvjednike i ranjava ozbiljno troje od njih. Već prije su započeli sukobi
s policijom, budući da je unatoč prethodnom dogovoru, nasilno upala u mjesto sastanka
aktivista, prebila zatečene i uhtila 200 ljudi. Švedska policija pušta u medije snimku kako bi
prikazakla pucnjavu kao samoobranu, a sami mediji snimku komentiraju kao lošu montažu te
puštaju originalne snimke gdje se vidi da policija puca direktno u leđa nenaoružanih
prosvjednika (Neale, 2002). Sindikati i aktivisti prosvjeduju u Barceloni kako bi unaprijed
odagnali Svjetsku banku da u tom gradu održi svoj godišnji sastanak. Na prosvjedu slave, jer
je iz Svjetske banke objavljeno da se sastanak odgađa te da će biti obavljen virtualno. Mediji
obajvljuju fotografije gdje se policijski agenti vide kako razbijaju izloge i i zazivaju nerede
kako bi isprovocirali sukob policije i prosvjednika. Nekoliko tisuća ljudi prosvjeduje u
Salzburgu protiv sastanka WEF-a. Policija dobija odriješene ruke da puca na prosvjednike s
pravim mecima ukoliko to procijene potrebnim.
Sastanank G8 u Genovi označen je kao poseban “globalni dan akcije”. Tenzije s policijom u
zapadnim zemljama počele su se opasno približavati vrhuncu. U Göteborgu je policija pucala
na prosvjednike, u Salzburgu imala dozvolu upotrijebiti prave metke, a pred Genovu je
objavljena vijest kako je talijanska vlada naručila 100 mrtvačkih vreća. Dapače, čak su i
sami prosvjedi nekoliko mjeseci prije sastanka G8 bili okarakterizirani od strane
Berlusconijeve vlade kao ilegalni. Vijesti poput onih o bombama pronađenima u blizini
državnih agencija samo su još više pojačavale takvu atmosferu. Ipak, nakon što aktivisti
okupljeni u koaliciju preko 1000 raznih grupa i organizacija Genoa Social Forum nisu
popustili u namjeri da prosvjeduju na ulici, talijanska vlada i policija dozvoljavaju određene
rute za prosvjede i osiguravaju smještaj za prosvjednike. Sve ta nervoza i tenzije normalno
se prebacuje i na sam pokret. Unutar GSF-a postoje nesuglasice kako prosvjedovati i
postupiti u trenutku sve izvjesnijega policijskog nasilja. Par tjedana prije prosvjeda najjača
aktivistička organizacija u Italiji Ya Basta, povezana s tutte bianche taktikom, objavljuje
“deklaraciju rata” protiv G8 sastanka. Mnogi unutar GSF-a ne odobravaju takvu “ispraznu
218
ljevičarsku retoriku” koja u stvarnosti ništa ne znači te se ističe da su se u Ya Basti malo
previše i zapravo krivo zanijeli svojim zapatističkim idolima. Premda je svima bilo jasno kako
Ya Basta ne misli započeti pravi rat s G8 i policijom, dio grupa u GSF-u smatra takav potez
nepotrebnim provociranjem policije ili zadovoljivanjem Berlusconijeve vlade koja uporno
plaši javnost kako će prosvjednici biti nasilni. I sam način prosvjedovanja bio je predmet
brojnih debata. Naime, pacifisti su zahtijevali da se policija ne provocira, dok su mnoge
druge grupe, uključujući Ya Bastu s tutte bianche taktikom, Globalise Resistance, radikalni
sindikat COBAS i druge, najavile rušenje žičane ograde kao simbola nejednakosti i
neravnopravnosti u svijetu. Isto kao u Quebecu oko tzv. crvene zone u koju nije smio ući niti
jedan prosvjednik, a gdje je bio sastanak skupine G8, podignute su ogromne ograde kroz
brojne ulice i uličice Genove. To je uključivao čitav niz različitih pristupa i taktika koje su
trebale biti zadovoljene. No da bi dobili pravi uvid u izvjesnu kaotičnost pomirivanja svih tih
vrijednosti, želja i ciljeva dobro nam može poslužiti zaključak jednog sudionika tih
predprosvjendih sastanaka GSF-a: “Časne sestre će se moliti za ukidanje duga zemljama u
razvoju pet kilometara daleko od crvene zone; dio pacifista će prosvjedovati, ali neće niti
pokušati ući u crvenu zonu; dio prosvjednika okrenutih prema nenasilnoj direktnoj akciji,
uglavnom okupljenih unutar pink bloc taktike će ući u crvenu zonu i pokušati prekinuti
sastanak G8; Globalise Resistance će pokušati ući u crvenu zonu, ali se neće sukobljavati s
policijom; Tutte bianche i COBAS su izjavili kako će pokušati probiti se u crvenu zonu i kako
si zadržavaju pravo na samoobranu ako ih policija napadne” (Neale, 2002: 26). Na kraju se
dogovorilo kako GSF neće koristiti ratnu retoriku, kako neće biti nikakvog oružja (pod čim
se misli na štapove, kamenje, molotovljeve koktele…), kako neće biti niti uništavanja izloga i
druge imovine u gradu. Također je donesen zaključak kako se neće napadati niti policija.
GSF je time postigao svoj cilj da poštuje svoje različitosti, ali i da donese neke temeljne
odluke. Upravo zbog poštivanja svačijeg stava, odlučeno je kako će s obzirom na različite
taktike prosvjedovati zajedno na ulicama, ali odvojeno u različitim dijelovima. Aktivisti i
aktivistkinje su se dogovorili/e o međusobnom poštivanju i nekritiziranju drugačijih izbora i
taktika. Premda danas kada se gleda na odluke GSF-a, nije jasno kako se mislio ući u crvenu
zonu, a ne sukobiti se s policijom. Također predstavnici GSF-a su imali, kako će se kasnije
pokazati još jedan problem. U GSF-u nisu sudjelovale, pa niti željele sudjelovati militantne
anarhističke i druge radikalno lijeve skupine, posebno ne oni koji su na prosvjedima
namjeravali participirati u black bloc taktici. Ovaj najmilitantniji dio prosvjednika što zbog
samodovoljnosti i vlastitog getoiziranja, a što zbog propusta samih ljudi u GSF-u da ih
uključe u razgovore prije prosvjeda, na kraju nije imao svoju dogovorenu rutu s ostalim
prosvjednicima. Takva katastrofalna organizacija prosvjeda kakvih dugo nije bilo viđeno u
219
Europi pa i šire, s današnje točke gledišta čini se nevjerojatnim propustom. Naime, black
bloc kao integralni dio svoje taktike ima i uništavanje imovine, a i sukobe s policijom kao
slugama sistema, i čini se kao pravo bacanje pod tepih pretpostavka ili ponašanje u GSF-u
da se ovakva taktika može ignorirati u Italiji i Europi, gdje black bloc taktika ima svoje
temelje i početke. Ipak, svi su imali jednu zajedničku odluku – da na prvom danu kada su
proglašeni prosvjedi za prava imigranata neće biti nikakvog nasilja kako se imigrante ne bi
dovodilo u potencijalno opasnu situaciju hapšenja i deportacije. Drugi dan je bio određen za
razne oblike građanske neposlušnosti i pokušaja ulaska u crvenu zonu, dok je treći dan
trebao biti finale, ali bez ulaska u crvenu zonu, već kao zajednički prosvjed svih unutar
pokreta. Unatoč svim tenzijama i organizacijskim problemima, unutar pokreta je Genova
označena kao “moraš ići” mjesto, i zbog optimizma unutar pokreta, a i specifičnosti Italije
kao zemlje gdje je pokret u svim svojim varijantama i dimenzijama jak dodatno je mamila. U
Njemačkoj je po novinskim anketama podršku prosvjednicima u Genovi davalo oko 70 posto
ispitanih, u Grčkoj 67 posto, u Francuskoj preko 60 posto. Jedan od najpozantijih slogana bio
je “vi ste G8, mi smo 6 milijardi” (Neale, 2002), pri čemu se mislilo kako aktivisti
predstavljaju cijeli svijet. Odluka o mirnim prosvjedima na prvi dan, kasnije je od svih
ispoštovana i 50.000 ljudi prvog dana u Genovi mirno prosvjeduje u zaista karnevalskoj
atmosferi.
220
ZASTOJ I PAD
2001.
Prosvjede u Genovi smo podijelili na pola jer se različita atmosfera u pokretu prije i poslije
mogla lako osjetiti. Dok su u Genovu stotine tisuća aktivista dolazile puni samopouzdanja i
optimizma, iz Genove su za svega par dana izlazili s umornim licima, iscrpljenim tijelima i
osjećajem da napuštaju ratnu zonu. Premda bi se moglo proglasiti sitničarenjem podjela
jednih prosvjeda na dva dijela i njihovo različito karakteriziranje, zbog niza razloga odlučili
smo se za ovakvu odluku. Premda su neki od tih problema bili vidljivi, pa i raspravljani i
prije Genove, smatramo kako su u Genovi upravo ti problemi preuzeli kompletne osjećaje i
diskusiju, što je prije bilo zatomljeno zbog toga što “mi pobjeđujemo”. Naime, U Genovi je
nasilje policije za zapadne aktiviste došlo kući i suočili su se s dugo neviđenim policijskim
nasiljem. Već na samim ulicama u Genovi treći dan, a pogotvo nakon prosvjeda, nagomilano
potiskivanje suprotnosti između raznih strategija i taktika možemo reći da je eksplodiralo te
su čak i u mainstream medijima akteri pokreta počeli s međusobnim optužbama. Kaos je
zaista stanje kojim bi se najbolje mogli opisati prosvjedi u Genovi. U gradu je drugog dana
prosvjeda uništavanje imovine počelo već rano tijekom dana, no vrlo brzo je bilo jasno kako
black bloc uopće nema neku uobičajenu taktiku selektiranja meta, već je počelo uništavanje
grada. Razbijani su semafori, mali dućani, autobusne stanice, pošte, obični obiteljski
automobili i druga nekorporacijska i nedržavna imovina. Problem neimanja vlastite rute za
prosvjed, doveo je i do miješanja pripadnika black bloca s drugim prosvjednicima od kojih
mnogi nisu htjeli niti čuti za bilo kakve sukobe s policijom. Black bloc se optuživalo kako je
mnoge druge aktere u pokretu doveo na rukohvat policije, a ova nije birala u batinanju.
Nastali su opći neredi i nasilje u gradu, a sve je eruptiralo nakon što se među aktivistima
proširila vijest o smrti jednog prosvjednika. Posebno je zgrozila javnost prljavost i
podmuklost ubojstva. Naime, policija je ubila prosvjednika s metkom u glavu na svega
metar-dva udaljenosti, ali nakon ubojstva policijski džip nekoliko puta prelazi preko
nepomičnog i beživotnog tijela. Prvu vijest o smrti jednog prosvjednika policija je upakirala
u priču o kaosu, neredima i smrtnom stradalom mladiću pod gumama džipa, nastojeći cijelu
priču smjestiti u kontekst slučajnih nesreća u nekontroliranim uvjetima. Policija nije znala
da se cijeli događaj snima i tek nakon objavljenih snimki ubojstva, počinje priča sa
samoobranom policajca koji je pucao. Nakon toga aktivisti svoj bijes i tugu iskaljuju gotovo
na bilo kakvim ciljevima. Black bloc je optuživan za provociranje policijskog nasilja te je
221
treći dan na velikim prosvjedima zbog ubojstva Carla Gulianija, dio prosvjednika napadao
ljude maskirane u crno te su ih tjerali od sebe. Bilo je tužno gledati kako se fraza o
prihvaćanju “različitosti taktika” gubi u međusobnom naguravanju i ograđivanju. Došlo je i
do nekih manjih fizičkih sukoba među prosvjednicima. Iz black bloca su pak odvraćali
kontraoptužbama da su ih mnogi takvim ograđivanjem gurali u ruke policije. Premda je
činjenica kako je zbog nespremnosti i nepripremljenosti na suradnju s drugim
prosvjednicima i sam black bloc doprinjeo ogromnom nepovjerenju unutar pokreta. Tako se i
moglo dogoditi da black bloc započne/prihvati sukob s policijom u jednoj ulici te se sve to
prelije i na druge ulice. Onda miran fair trade sajam i jazz koncert nakon prolaska ljudi u
crnom, odjednom bude zasut suzavcem i policijskim pendrecima po šokiranim ljudima. Ipak,
nama se čini nategnuta fraza o odgovornosti black bloca za policijsko nasilje, jer je policija
bila nasilna i prema potpuno mirnim prosvjednicima i prema onima daleko od crvene zone.
Dapače, snimke policijskog nasilja pune otvorene brutalnosti i sadizma te svjedočanstva
nekih od uhićenih o torturi u zatvorima koji podsjećaju na logoraške iskaze, bili su razlog što
su neki progovorili o “otvorenom fašizmu” Berlusconijeve vlade usporedive jedino s
latinoameričkim diktaturama. No, postavljalo se pitanje kako se uspješno nositi s takvim
očito novim smjerom odnosa prema akterima pokreta. Treći dan na ogromnim prosvjedima
zbog ubojstva od prethodnog dana, 300.000 ljudi se pojavljuje na ulicama Genove, a policija
ponovno započinje udarati na sve što naiđe. Tu noć je i insceniran napad na “sjedište
terorista” Indymedia centar, gdje je nakon prolaska policije sve ostalo krvavo. Mnogi su
isticali kako je upravo postojanje snimki policijskog nasilja bilo razlogom divljačkog upada
policije u prostorije Indymedie u Genovi, kada je pretučeno oko 90 ljudi, od čega ih je zbog
zadobivenih rana 62 moralo biti hospitalizirano. Mnogi su smatrali kako je policija tražila
video i druge materijale koji bi mogli biti upotrijebljeni protiv nje. Policija je kreirala
predstavu za medije te na stol poslagala palice, noževe i slično i objavila kako je to sve
pronađeno u Indymedia Centru koji je bio sjedište najmilitantnijih prosvjednika. Kasnije je
potvrđeno iz same policije kako su podmetnuli “terorističku aparaturu”. Viši policijski
dužnosnik u Genovi Pietro Troiani priznao je kako je policija podmetnula molotovljeve
koktele i ostalu “opremu huligana” u školu Diaz. Time magazin zaključuje kako su aktivisti i
aktivistkinje dobili što su i tražili. Zbog nasilja policije su smijenjeni zamjenik načelnika
policije, zapovjednik antiterorističkih snaga i šef đenovske policije. Ministar unutrašnjih
poslova Scaloja i Berlusconi kao najodgovorniji su preživjeli Genovu i nastavili tamo gdje su
stali. Svima koji su makar jednom prošli tih dana kroz zgradu Indymedia centra bilo je jasno
o kakvoj izmišljotini se radi, jer je ulaz u zgradu bio potpuno otvoren za sve i sigurno je da je
time bio nadgledan od policije u civilu. U crvenu zonu nije se probio nitko, premda je bilo
222
par pokušaja rušenja ograde, ali uz pomoć vodenih topova, ogromnih količina suzavaca i
batinanja policija je otklanjala takve pokušaje. Mada je i u Genovi na zidu pisalo We are
winning, s obzirom na nikad veću podijeljenost pokreta takve fraze činile su se više kao
samoironiziranje, a manje kao realna situacija. Posebno je u tom kontekstu čudno čitati
izjave kako su u Genovi stotine tisuća “članova sindikalnih organizacija, socijalista,
anarhista, eko-aktivista, boraca za ljudska prava, vjerski orijentiranih aktivista i drugih
pokazali kako su ujedinjeni u akciji i kako su solidarni” (Birchman, 2001). Jedan od aktivista
iz regije u razgovoru za vrijeme pisanja rada komentirao je cijelu priču kako je zapravo
nevjerojatno da se 300.000 ljudi nađe na jednom mjestu i da ne uspiju postići određene
kvalitativne ciljeve. Dapače, počeli su se sve glasnije javljati i prijedlozi, između ostalih i od
Ya Baste, kako bi trebalo prekinuti s velikim globalnim prosvjedima i okrenuti se lokalnoj
zajednici te radu i borbi u njoj. Bilo je jasno kako pred pokretom stoje mnoga neodgovorena
pitanja, od kojih mnoga već dugo čekaju da se odgovori na njih, ali zauzetost euforijom i
osjećajem nepobjedivosti nisu im davali doći do izražaja. Dapače, mnogi su isticali kako im
uopće nije jasno čemu toliko preisipitivanje nakon Genove, jer je jasno kako karneval ide
dalje. Dodatno su obradovale vijesti iz MMF-a i Svjetske banke koji su 11. kolovoza najavili
skraćivanje godišnjeg jesenskog sastanka s četiri na dva dana zbog straha pred prosvjedima.
Svega dva mjeseca nakon “zastoja i pada” u Genovi, cijeli svijet se suočio s još jednim šokom
– terorističkim napadom na SAD 11.09., što će dovesti pokret u još teži položaj. Mnogi su
jedva dočekali novu mogućnost za etiketiranje pokreta kao nazadnog i opasnog. Dapače,
situacija je otišla još i dalje, budući da su se sada prosvjednici i aktivisti pokreta morali
opravdavati od besmislenih i čisto ideoloških optužbi za bliskost terorizmu i Al-Quaidi.
Robert Zoellick, SAD-ov predstavnik za trgovinu pri WTO-u prvi je počeo s etiketiranjem
protivnika “slobodne trgovine” kao nepatriota. Komentirajući napade na SAD Zoellick je
počeo s pripremom terena: “Nećemo dopustiti da nas zastaše oni koji zauzimaju ulice kako
bi okrivljavali trgovinu i Ameriku za svjetska zla.” Kongresmen s Aljaske Don Young
sugerirao je tih dana kako umjesto islamskih terorista postoje “jaki izgledi” da su to učinili
alterglobalizacijski prosvjednici. Silvio Berlusconi, talijanski predsjednik vlade u svom
tradicionalnom tonu istaknuo je kako “Islam napada Zapad izvana, a alterglobalizacijski
prosvjednici ga napadaju iznutra”. Najdalje je pak otišao Reginald Dale zaključivši u
International Herald Tribuneu kako su “teroristi zapravo ostvarili neke od najdražih ciljeva
alterglobalizacijskih prosvjednika”. Dale nastavlja: “Dok ne planiraju promišljeno
krvoproliće tisuća nevinih civila, prosvjednici koji pokušavaju spriječiti održavanje sastanaka
MMF-a ili WTO-a žele proširiti vlastitu političku agendu kroz zastrašivanje, što je klasično
terorističko odredište” (Karliner, 2001). Takvi stavovi odmah su dobili pokriće u stvarnosti i
223
na trećoj konferenciji PGA u Cochabambi, gdje su aktivisti koji su išli na konferenciju
označeni od guvernera pokrajine kao “potencijalni teroristi”, dok su ih na granici dočekali s
porukom kako “vize za ljude iz PGA-a više ne vrijede” (NfN, 2003: 377). Jedan od uglednih
komentatora Financial Timesa John Lloyd, objavljuje knjigu protiv pokreta “Etika prosvjeda
– kako antiglobalizacijski pokret prijeti socijaldemokraciji”, začinjenu njegovim već poznatim
stavom kako je taj pokret opasan za društvo, pa je sva sreća što će nestati nakon 11. rujna.
Sve je to pojačano ratnim pokličima za predstojeći napad na Afganistan i širenje
antimirovnog raspoloženja. Tako Martin Kelly u Washington Postu zaključuje: “Američki
pacifisti… su na strani budućih masovnih ubojstava Amerikanaca, oni su objektivno proteroristički, zli i lažljivi.” Thomas Friedman je u svom tradicionalnom stilu zaključio:
“Trebamo se boriti protiv terorista kao da nema pravila. I preobraziti stari slogan – dajmo
šansu miru – u novi – dajmo šansu ratu” (Mokhiber i Weissman, 2001).[36] Građanske
slobode i tolerancija opasno su se pogoršali u SAD-u pa i drugdje u svijetu. Izjave koje bi do
svega tjedan dana bile izvrgavane općem podsmijehu u najboljem slučaju, a uglavnom i
totalnoj osudi, sada postaju temelj hrabrenja za sulude postupke Busheve vlade. Pored svega
u ovom tekstu nabrajanog, ovo je bilo dodatno breme na leđima ikakve alternative
“globalizaciji odozgo”. Terorizam i globalne ratne trube zaustavile su odjeke pokreta i u
medijima, i pokret prestaje biti jedna od važnijih tema. Šest tjedana nakon Genove Financial
Times počinje objavljivati feljton o pokretu Capitalism under Siege: globalization’s children
strike back. U njemu su između ostalog tvrdi: “Prosvjednici pobijeđuju. Oni pobijeđuju na
ulicama. Uskoro će pobijeđivati i u argumentima”. Nekoliko sati nakon izlaska prvog od pet
dijelova feljtona, teroristi napadaju SAD. Feljton je odmah prekinut. Urednik Guardiana
piše: “Od 11. rujna, nema više apetita za antikapitalizam, nema interesa, i teme koje su svi
zajedno pratili par mjeseci ranije sada se čine irelevantne” (NfN, 2003: 502). John Lyoyd iz
Financial Timesa ističe kako je konačno došlo do smrti pokreta uz poruku kako je “jedina
politička skupina koja sada koristi taktiku razvijenu od globalnih [anti-kapitalističkih]
pokreta – povremeno korištenje nasilja i otpor kroz nekontrolirane i nepredvidljive mreže –
Bin Ladenova al-Qaida” (Callinicos, 2003: 134-135). No i u samom pokretu, posebno u SADu također dolazi do tapkanju u mjestu i gotovo prestanka djelovanja. Najavljeni prosvjedi
protiv Svjetske banke i MMF-a u Washingtonu su otkazani, a u organizaciji prosvjeda protiv
sastanka Svjetskoga ekonomskog foruma u New Yorku odbili su sudjelovati sindikati,
poznate ekološke i humanitarne organizacije i drugi NGO-i, jer su smatrali kako je još
prerano u New Yorku prosvjedovati ili su odabrali sigurniju varijantu i otišli u Brazil na
drugi WSF. Ako se govori o ovom dijelu pokreta svakako je upalila igra organizatora WEF-a
kako se nitko neće usuditi prosvjedovati protiv WEF-a u New Yorku i sumnjati u njihov “akt
224
solidarnosti”. Također na sastanku WTO-a u Dohi (Katar) u studenom te godine, SAD su
iskorištavajući događaje od 11. rujna uspjele nametnuti lažnu dilemu “slobodna trgovina ili
terorizam” te je sastanak prošao uspješno s potpisanom i završenom novom rundom o
liberalizaciji trgovine, jer se nitko nije usudio suprotstaviti SAD-u. Robert Zoellick je
tjednima prije sastanka u Dohi upozoravao lidere i predstavnike zemalja u razvoju “kako
naša nova koalicija (protiv terorizma) ovisi o ekonomskom rastu” (NfN, 2003: 418). Nakon
završetka sastanka slavodobitno ga je zaključio riječima kako su “maknuli ljagu sa Seattlea”
(2003: 419). Prije svega četiri mjeseca, direktor WTO-a Michael Moore upozoravao je kako
bi “budućnost WTO-a kao foruma za pregovore mogla postati upitna”, jer su članice WTO-a i
dalje predaleko jedne od druge u početnim pozicijama (Denny, 2001). Posebno u usporedbi
sa Seattleom, Doha je bila uspjeh za predstavnike političke i financijske moći. O nekakvim
prosvjedima u toj autokratskoj državi nije mogli niti biti govora, a svega par stotina
probranih predstavnika pokreta, i to uglavnom onih iz NGO-ova dobilo je dozvolu ulaska u
zemlju. Premda je PGA i za ovaj događaj pozvala na “globalne dane akcije” neki komentatori
su zaključili kako to nije bilo niti izbliza prethodnim karnevalima. U Genevi 10.000 ljudi na
prosvjedima optužuje WTO za bijeg od javnosti, u pustinju autokratske države. U Južnoj
Koreji već tradicionalno militantni sindikati dovode 20.000 ljudi na ulice, a dva dana kasnije
10.000 farmera sukobljava se s policijom. U Sloveniji prosvjeduje 2000 ljudi. U EU u Italiji
za vrijeme Berlusconijevog skupa potpore Bushevoj politici nazvanom “Danom SAD-a” na
30.000 njegovih pristaša dolazi 150.000 protivnika rata.
225
PREISPITIVANJE I KONKRETIZACIJA
2001.
Možemo reći kako je već i nakon Genove kod vizionarskijih i bistrijih glava u pokretu
započelo preispitivanje vlastitih odluka, strategije i taktike te ostvarivanja nekih ciljeva. Bez
obzira što je od svakog isticano kako se pokret u zapadnim zemljama susreo nakon dugo
vremena s terorom, isticana je potreba za pregrupiranjem i prilagođavanjem situaciji.
Također je ispravno kritizirana lažna dilema između velikih prosvjeda i rada u lokalnim
zajednicama, kao da je za kvalitetan pokret i aktivizam bilo kada i bilo gdje jedno isključivalo
drugo. Uostalom, pravi pokret i ne može biti stvoren bez predanog, konkretnog i
svakodnevnog rada, koji najčešće organiziramo u našem najbližem okruženju. Premda se i
prije Genove mogla uočiti prisutnost tzv. “revolucionarnog ili protestnog turizma”, gdje bi
ljudi iz bogatih zemalja bez financijskih poteškoća letjeli od sastanka do sastanka, od
prosvjeda do prosvjeda. Takav oblik “aerodromskog aktivizma” logično je vodio do gubitka
ikakvog utemeljenog i realog aktivizma, jer je iluzija očekivati da će prosvjedi za vrijeme
sastanaka WTO-a ili Svjetske banke riješiti konkretne probleme ljudi. Ipak, takve tendencije
premda iritantne, ostajale se na marginama pokreta. Također, pravilno je primijećeno kako
niti jedan rad u lokalnoj zajednici ne bi mogao delegitimizirati moć globalnih financijskih i
trgovačkih institucija kao što je uspjelo velikim prosvjedima (Starhawk, 2001). Moćne
globalne institucije su tek velikim prosvjedima izvučene na svjetlo dana, njihov rad su
mainstream mediji tek dana počeli kritički promišljati, a javnost je kao nikad prije bila
upoznata s devastirajućim posljedicama njihove politike. Globalni problemi, očito su
zahtijevali globalna rješenja ili možemo reći u duhu pokreta globalne akcije. Isto tako,
poneki ljutit glas iz zemalja u razvoju zbog “šokiranosti” policijskim nasiljem među zapadnim
aktivistima, naglašavao je kako se za njih novim “ratom protiv terora” zapravo ništa ne
mijenja, budući da se protiv njih svakodnevno vodi neki rat koji im uskraćuje osnovna prava.
Rečenica koja najbolje odražava situaciju kako za aktiviste zemalja u razvoju novi rat nije
ništa novo jest: “Recite to predstavniku sindikata u Kolumbiji, osobi koja pokušava istražiti
istinu u zločinima u Gvatemali, Južnoafrikancima koji imaju AIDS, a nemaju novaca platiti
patentima zaštićene lijekove, Palestincima u izbjegličkim kampovima, odvjetniku za ljudska
prava u Meksiku… recite svima njima da je rat tek počeo” (NfN, 203: 408). Te godine kad je
bila Genova, po izvještaju States of Unrest koji objavljuje organizacija World Development
Movement, na prosvjedima protiv politike MMF-a i Svjetske banke u siromašnim zemljama
226
ubijeno je 76 ljudi (WDM, 2002). Poticalo se aktiviste i aktivistkinje u bogatim zemljama da
se maknu iz “razmažene pozicije nekakvih velikih žrtava” te da krenu dalje. Doduše, mogli
bismo ovakve opaske ocijeniti pretjeranima, jer je u neku ruku očekivan šok događajima na
koje ljudi nisu navikli i koji im nisu bliski. Najveći privremeni muk dogodio se zapravo u
SAD-u, gdje je opća atmosfera i medijska kampanja zaista stavila pripadnike pokreta u
marginalan, a počesto i u opasan položaj zbog gore spominjanih kvalifikacija. Stvaranje
osjećaja kako je protivljenje “slobodnoj trgovini” jednako neimanju sućuti za žrtve 11. rujna,
omogućilo je Bushu osvajanje fast track politike u Kongresu za svega jedan glas. Time je
Bush na krilima 11. rujna dobio ono što Clinton nije mogao niti u ludilu, mogućnost da vodi i
potpisuje nove ugovore o slobodnoj trgovini bez sudjelovanja izvršne odluke Kongresa, koji
se samorazvlastio. Drugdje u svijetu su se borbe protiv neoliberalizma i globalne
militarizacije vrlo brzo povezale. Da pokret u globalnom smislu ima nekakvu snagu, može
nam dočarati i kratkoća trajanja ovog svojevrsnog “zastoja i pada pokreta”. Dapače,
odbijajući zašutjeti i zažmiriti pred sve očitijem globalnom teroru protiv terorizma, ubrzo su
i aktivisti u razvijenim zemljama počeli dobivati podršku veću nego ikada prije. Doduše,
orijentacija na razne sastanke pokretu mrskih institucija ustupila je mjestu većem okretanju
pokreta samom sebi i preispitivanju vlastitog puta. Socijalni forumi, i svjetski i regionalni,
postali su izraženije mjesto okupljanja, gdje je ionako glavna pažnja na samim akterima
pokreta, a manje na prosvjedima protiv neke od globalnih institucija. To ne znači, kako smo
napomenuli prije da se prestalo s organiziranjem velikih prosvjeda i globalnih koordiniranih
akcija, dapače, ali je doprinijelo da pokret zaviri dublje u svoje srce i ruke, i pogleda gdje su
i koje su to konkretne, realne i praktične alternative koje on može ponuditi ovom svijetu.
Premda smo prethodni dio povijesti pokreta navali “zastojem i padom” i unutar te faze
pokret nije stajao sa svojim zahtjevima i akcijama. Jednostavno je postao prevelik da bi se
cijeli pokret zaustavio, ako je slučajno jedan njegov dio bio u određenoj krizi (kao na
primjer, onaj u SAD-u). Problem u SAD-u je dozvola velikog broja građana i građanki SAD-a
da postanu taoci 11.09. i zašute na kršenja njihovih vlastitih prava u ime sigurnosti. Odmah
poslije Genove, upravo su društveni pokreti i aktivisti iz zemalja u razvoju isticali
solidariziranje s aktivistima u Genovi, ne pristajući na kriminaliziranje pokreta uz
marginaliziranje neviđenog policijskog nasilja. Poslije Genove, za vrijeme UN-ove
konferencije protiv rasizma u Durbanu (Južna Afrika), 20.000 ljudi prosvjeduje zbog
promjene “rasnog apartheida u ekonomski apartheid” (NfN, 2003: 371). Na neformalnom
referendumu u Brazilu, preko šest milijuna glasača određuje da Brazil treba stati s
otplaćivanjem vanjskoga duga. U Indiji je za vrijeme globalnog dana akcije protiv WTO-a
prosvjedovalo 500.000 ljudi, a prosvjedi su održani u preko 70 zemalja u nekoliko stotina
227
gradova u cijelom svijetu. SAD je ostao relativno izvan ovog nastavka pobune, te je
zbunjenost i paraliziranost i dalje prevladavali među mnogim aktivistima. Zato su protivnici
pokreta pokušali iskoristiti situaciju i organizirali su kontraprosvjede kao podršku Bushevoj
politici. Prosvjedi su nazvani “Koračanje za kapitalizam”. Mnogi ovakvi prosvjedi
organizirani u SAD-u imali su minoran odaziv građana i građanki, ponegdje i s brojkama od
svega par ljudi, a čak su i mediji cijeli prosvjed nazvali “najidiotskijim protestom ikada”.
I kao u slučaju sa Zapatistima, pokret na zapadu opet je morao ići po inspiraciju u jednu od
zemalja u razvoju. U Argentini se već godinama nakupljalo nezadovoljstvo ljudi zbog vladinih
politika provođenja svakog zahtjeva MMF-a. Argentina je kao “najbolja učenica MMF-a”
tonula sve dublje u siromaštvo, recesiju i nagomilani vanjski dug. Erupcija nezadovoljstva
krajem godine pretvorila je Argentinu u svjetsku vijest. Par dana nakon generalnoga štrajka
siromašni ljudi stjerani financijskim politikama nacionalnih i globalnih elita u kut gladi i
neimaštine počinju upadati u supermarkete i iznositi hranu. Milijun ljudi je prosvjedovalo
nekoliko dana unatoč proglašenom izvanrednom stanju i otvorenoj pucnjavi policije i vojske
na nenaoružane ljude. Najmanje trideset ljudi je ubijeno i nebrojeno ih je ranjeno, ali je val
nezadovoljstva bilo nemoguće zaustaviti oružjem, tako da je ministar financija podnio
ostavku, a predsjednik Argentine pobjegao iz svoje rezidencije helikopterom. I dok su
svjetski mediji razglabali o ekonomskoj krizi u Argentini i stavljali naglasak na gotovo
konstantne sukobe s policijom, akteri pokreta, posebno oni koji naginju anarhističkoj strani
pokreta, inspirirali su se organizacijom života i konkretnim projektima započetim u
Argentini u to nemirno doba. U direktnim akcijama na samim prosvjedima posebno su se
isticali piqueterosi, pripadnici pokreta nezaposlenih koji su organizirali blokade ulica i držali
straže od čega su i dobili ime (pickets – na engl. član štrajkačke straže, agitator za radnički
štrajk). Piqueterosi su postali simbol dobro organizirane horizontalne direktne akcije, jer je
blokiranjem ulica vrlo mala količina ljudi na različitim mjestima u vrlo kratkom roku
uspješno onemogućavala policiju i vojsku da se probijaju kroz grad i napadaju prosvjednike.
Došlo je do situacija kada bi odbijali ići na pregovore o prestanku blokada s gradskim
vlastima te ih natjerali da se spuste u njihova siromašna naselja kako bi vidjeli konačno kako
obični ljudi žive te kako bi svi mogli čuti što im gradske strukture nude. Imali su poziciju da
mogu dobiti, unatoč protivljenju MMF-a, subvencije za nezaposlene koji se ne bi dijelili
individualno, već za projekte u zajednicama gdje živi najviše nezaposlenih i siromašnih ljudi.
Drugi dio činila je radikalizirana srednja klasa koja je izgubila svoje životne ušteđevine u
propalim bankama. Oni su nazvani cacerolazo, po svom lupanju lončićima i tavama.[37] U
pozadini uličnih direktnih akcija događale su se još zanimljivije stvari. S obzirom da nikakve
gradske ili komunalne službe nisu funkcionirale, tog prosinca ljudi su si sami organizirali
228
živote unutar koncentričnih krugova, od svojih zgrada, naselja, dijelova grada pa šire. U
medijima su potpuno nezapaženo prolazile vijesti o stvaranju “solidarne ekonomije”, gdje bi
se po kvartovima i naseljima organizirali timovi za nadgledanje kanalizacijskih sistema,
krovnih popravaka i ostalih kućnih radova, pekare i javne kuhinje, kooperative čija je jedina
uloga bila da se svakom djetetu osigura čaša mlijeka na dan i jedan besplatan topli obrok,
dućani s besplatnom odjećom, ambulante, urbani vrtovi, Indymedia centri, knjižnice,
nezavisne škole, centri za uzbunjivanje ako dođe do napada policije u blizini. Sedam milijuna
ljudi sudjeluje u alternativnom ekonomskom sistemu razmjene proizvoda i usluga bez
novaca te ostvaruju razmjenu u vrijednosti od 40 milijuna dolara.[38] Poseban vid direktne
demokracije bila su radnička autonomna vijeća, odnosno normalan nastavak rada tvornica
nakon što bi prijašnji vlasnici otišli ili ostavili tvornice u stečaju zbog katastrofalne
ekonomske situacije. Također glavno polje rasprava i razgovora o organiziranju života
premješteno je iz parlamenta u tzv. “kvartovske skupštine”, u kojima su sudjelovali svi koji
su željeli na način koji im je odgovarao, uz jedan uvjet – svačija sloboda ograničena je tuđom
slobodom. Kvartovske skupštine tako su prerasle davni san mnogih u pokretu, mogućnost
realizacije organizacije života na principima direktne demokracije i to ne za malu skupinu
ljudi, što je najčešće navođeno kao mana direktne ili aktivne demokracije. Ljudi koji bi prije
bili izolirani u svojim kutijama, gledajući po cijele dane u drugu kutiju – tv, sada su provodili
vrijeme ispred svojih zgrada raspravljajući o politici, sljedećim prosvjedima, nabavkama
cipela za djecu iz kooperativnih radničkih tvornica, nesuglasicama u kvartovima i drugim
životno važnim i nevažnim pitanjima i problemima. Takva kretanja najbolje su se ogledala u
zajedničkom stavu i paroli “que se vayan todos” (van sa svima njima) pri čemu se mislilo na
odbacivanje političara svih partija, argentinsku političku i ekonomsku elitu, kao i na
predstavnike MMF-a, globalnih korporacija i sličnih. Na Staru godinu prosvjedi ponovno
izmiču kontroli, provaljuje se u parlament, podmeće požar i pada još jedna vlada.
Independent Evaluation Office MMF-a završio je istraživanje dvije godina kasnije i ustanovio
kako je politika te institucije najmanje upitna u proizvodnji krize u Argentini.
2002.
Kolaps energetskog diva Enrona, umIješanog u brojna kršenja ljudskih prava i podmićivanje
te bliske veze s Bushevom vladom, označit će početak urušavanja brojnih korporativnih
giganata na papiru, od čega su ogromne profite uzimali najviši direktori i menadžeri. Nakon
Enrona uslijedili su i ostali korporativni skandali i bankroti od kojih možemo spomenuti
229
Arthur Andersen (inače Enronovi revizori), WorldCom (najveći stečaj u povijesti
korporativne Amerike), Dynegy, Tyco, Kmart (drugi po redu trgovački lanac), Xerox itd.
Zbog pada vrijednosti dionica izgubilo se na burzama 1,5 bilijuna dolara. Optužbe za
prijevare i istrage nisu mimoišle niti Merrill Lynch, AOL Time Warner i dr. Mnogi su isticali
pohlepu cijelog korporativnog sektora i netransparentnost ulaganja i zarade, samo što su to
uspjeli prikriti. Korporativna muljanja i krize proširile su se i na Europu, a glavne uloge
odigrali su Deutsche Telekom, Vivendi i dr.
U Bologni, aktivisti pokreta Disobbedienti (neposlušnih) ulaze na gradilište centra za
imigrante u Bologni i potpuno ga uništavaju. U kaosu policija prebija i neke zastupnike
parlamenta pa i vlastitog pregovarača s prosvjednicima. WEF kao dio “solidarnosti sa
stanovnicima New Yorka”, odlučuje godišnji sastanak premjestiti iz Davosa u New York.
Svjetski ekonomski forum tradicionalno se održavao u švicarskom mondenom skijalištu
Davosu, da bi se te godine lukavo prebacio u New York predstavljajući to pijatetom prema
civilnim žrtvama terorističkoga napada na SAD 11. rujna. Posljednjih godina za vrijeme
sastanka u Davosu okupljali su se i prosvjednici, što je sudionicima ovog neformalnoga
globalnog think-thanka otežavalo kretanje i miran rad, tako da je s obzirom na događanja od
11. rujna bilo teško mobilizirati ljude da prosvjeduju u New Yorku. Kako smo naveli, većina
NGO-ova, sindikalnih lidera, humanitarnih organizacija odlučuje otići u mirniji Porto Alegre
na socijalni forum. Dio pokreta u SAD-u koji zastupa antikapitalističku poziciju odbija šutjeti
i organizira prosvjede u New Yorku protiv sastanka WEF-a povezujući kapitalističku
globalizaciju sa sve većim zveckanjem oružjem. Prosvjede organiziraju grupe okrenute
direktnim akcijama, studentske organizacije, ekološke i druge uz poruku: “Vi ste Enron, mi
smo Argentina”. U atmosferi opće paranoje, širenja straha i optužbi za nepatriotizam 20.000
ljudi sudjeluje u potpuno mirnim prosvjedima, ali uz policijsko nasilje. U Brazilu na WSF-u
pojavljuje se neočekivanih 60.000 aktivista iz cijelog svijeta kako bi raspravljali o budućnosti
pokreta i izrazili svoje protivljenje terorizmu i nadolazećim ratovima SAD-a. Prisutni su
predstavnici gotovo 5000 organizacija i pokreta, a glavna parola foruma postaje “Drugačiji
svijet je moguć”. Iz nekoliko sindikata stiže prosvjedno pismo upućeno WSF-u u kojem se
kritički osvrće na prevlast moći i elita na WSF-u. Čak i Financial Times priznaje kako je
vrijeme “zastoja i pada” pokreta prošlo: “Snažni povratak pokazuje da je pokret opet osvojio
trenutke zaleta, izgubljenih zbog terorističkih napada u rujnu” (NfN, 2003: 411). Počinju se
širiti i regionalni forumi. Na redovnom proljetnom zasjedanju Svjetske banke i MMF-a u
Washingtonu pojavljuje se 50.000 prosvjednika, najviše od terorističkog napada na SAD.
Unatoč zatvorenim granicama, pa i najpopularnijoj utakmici između Barcelone i Reala, u
španjolskom gradu Barceloni za vrijeme sastanka EU-a prosvjeduje oko 500.000 ljudi.
230
Organizirajući decentralizirane akcije aktivisti i aktivistkinje ističu kako će nastaviti
istraživati fleksibilne, decentralizirane i kreativne oblike otpora odbijajući ući u zamku
države sukoba aktivističke elite i policije. Nakon što je vlada Južne Afrike počela s
rasprodajom energetske mreže, u izvještaju vladine agencije ističe se kako je skoro 10
milijuna stanovnika ostalo bez struje, a preko dva milijuna je moralo se iseliti zbog
nemogućnosti plaćanja računa za struju ili vodu. Aktivisti u Sowetou ilegalno prikapčaju
siromašne stanovnike u mrežu i pozivaju na bojkot plaćanja računa korporaciji Eskom. Oko
85 posto stanovnika Sowetoa participira u bojkotu. Preko 1000 aktivista odlazi u australsku
pustinju Woomera kako bi na njihov poziv, pomogli zarobljenim i zatvorenim imigrantima da
pobjegnu iz kampa. Kamp vodi korporacija G4 (Grupa 4), vlasnica privatnih zatvora i sličnih
kampova u SAD-u i Britaniji te dnevno dobiva 65 dolara za svakog imigranta koje zatoči u
bilo kojem kampu u svijetu. Kamp u Woomera pustinji poznat je po pobunama zatočenih,
štrajkovima glađu, pokušajima samoubojstva, seksualnom nasilju i masovnim pokušajima
bijega. Aktivisti organiziraju Woomera 2002 Festival slobode te uništavaju žičanu ogradu i
pomažu zarobljenim imigrantima pobjeći. Oko 50-ak imigranata uspjelo je pobjeći. Većina
imigranata naknadno je ulovljena, a kamp u Woomera pustinji je zatvoren. Širom svijeta
započinju solidarne akcije s palestinskim stanovništvom i njihovom patnjom pod Izraelom.
Šest godina od Free State Cascadia, aktivisti slave konačnu pobjedu prestanka krčenja šuma
u tom dijelu Oregona. U Indiji u pojedinim pokrajinama započinju pobune protiv Coca Cole.
Tamošnje punionice vode u vlasništvu ove korporacije s ogromnim bušotinama i
prekomjernim radom iscrpili su lokalne bunare, a mnoge onečistili. Coca Cola zove
osiguranje, a nakon nekoliko dana policija napada prosvjednike, uglavnom lokalne žene. Iz
Coca Cole poručuju da su na “meti nekoliko ekstremnih prosvjednika” (Mohaiemen, 2004) te
kako je uzrok svemu nedostatak kiše.[39] Nakon ugnjetavanja lokalnog U’wa plemena i
naručivanja osiguranja od vojske, naftna korporacija Occidental Petroleum objavljuje da se
povlači s njihove zemlje, jer nema nafte. Oko 80.000 ljudi prosvjeduje u Izraelu u najvećem
mirovnom prosvjedu od početka druge Intifade zahtijevajući povlačenje izraelske vojske s
okupiranih palestinskih teritorija. G8 se sastaju u Kanadi u teško dostupnim planinama
Kananaskis. Na dva odvojena mjesta nekoliko tisuća ljudi prosvjeduje bez većih sukoba s
policijom. U Nigeriji nekoliko stotina žena iz plemena Ijaw okupiraju terminale naftne
korporacije Chevron/Texaco i zahtijevaju od korporacije investiranje u zdravstvene,
edukacijske, energetske i druge projekte korisne za zajednicu. Nakon 11 dana okupacije
korporacija potpisuje dokument prihvaćanja svih zahtjeva. Nekoliko dana kasnije žene iz
drugih plemena okupiraju još četiri postrojenja Chevron/Texaca s istim rezultatom. Kao
protivljenje Puebla Panama planu koji bi od savezne države Puebla u Meksiku do granice s
231
Panamom trebao postati jedna velika zona ekonomskog rasta usmjerena na izvoz, i kao
protivljenje FTAA ugovoru seljaci sprječavaju gradnju novog aerodroma izvan Meksiko
Cityja. Blokiraju autocestu i sukobljavaju se s 10.000 policajaca. Kao taoce uspijevaju
zarobiti 13 državnih i policijskih službenika i zahtijevaju zamjenu zarobljenika. Nekoliko
dana kasnije, vlada objavljuje da odustaje od gradnje aerodroma na tom mjestu. San
Salvador Atenco, mjesto pobune protiv gradnje aerodroma, nakon par dana proglašava svoju
autonomnost u odnosu na državu i prihvaćanje zapatizma. U Strasbourgu se organizira No
Border kamp s 3000 sudionika. Strasbourg je izabran za prosvjed protiv granica jer je tamo
sjedište Schengen Information Systema, gdje su informacije o svim imigrantima u EU.
Unatoč napadima i sukobima s policijom kamp se uspijeva održati i ukazati na problem
odnosa prema imigrantima i porasta rasizma u EU. Milijuni ljudi širom planeta prosvjeduju
protiv najavljenog rata u Iraku. Antiratni pokret raste i u SAD-u, te se u San Francisku
okuplja 100.000 ljudi. Sljedeći mjesec dogodio se Europski Socijalni Forum u Firenci. Forum
kulminira s prosvjedom protiv rata u Iraku na kojem sudjeluje 500.000 ljudi. Pod najvećim
nadzorom ikada i pod represijom nadgledanja, u Češkoj su organizirani prosvjedi za vrijeme
NATO-vog sastanka. Prosvjedi su okupili 4000 ljudi u nezahvalnom položaju opravdavanja od
napada državnih službenika i medija kako će ponovno u grad doći huligani kao i 2000.
godine za vrijeme sastanka MMF-a i Svjetske banke. Ipak, uz lupanje loncima i tavama kao
oblikom solidarnosti s argentinskim aktivistima i prosvjednicima, cijeli prosvjed je prošao
mirno.
2003.
Početkom godine na godišnjicu NAFTA-e 30.000 zapatista sastaje se u San Cristobal de las
Casasu i slavi prestanak svoje nevidljivosti i šutnje. Treći WSF u Porto Alegreu okuplja do
100.000 ljudi, najviše do tada. Istovremeno, zbog brojnih korporacijskih skandala u prošloj
godini i kritiziranja korporacija sve većeg broja ljudi za pohlepu i bahatost, glavna tema
WEF-a u Davosu bila je “Ponovna izgradnja povjerenja”. Za potrebe WEF-a provedeno je
istraživanje na svim kontinentima na preko milijardu ljudi. U istraživanju se ističe kako je
povjerenje prema svim institucijama palo, te kako je ono najmanje prema nacionalnim
vladama i korporacijama. Dvije trećine ispitanika vjeruje kako njihove zemlje “nisu vođene
voljom ljudi”, a pola ih sumnja da WTO i MMF djeluju u korist društva (NfN, 2003: 391).
15. veljače ostat će zapamćen kao najveći svjetski prosvjed ikada, održan istovremeno s
istim ciljem. Paravan traganja za nepostojećim oružjem za masovno uništenje, a zapravo s
232
ciljem osvajanja bogatih naftnih polja, izvukao je na ulice svjetskih gradova mirovne povorke
od preko 20 milijuna ljudi. Spektakularni i do tada neviđeni prosvjedi proširili su se po
cijelom svijetu, a najveći su bili u Europi i SAD-u: Rim – 2,5 milijuna ljudi, Madrid 2 milijuna
ljudi, London milijun i pol, Barcelona milijun, Pariz 800.000, New York 500.000… Čak i New
York Times ističe: “Veliki antiratni prosvjedi u cijelom svijetu podsjećaju nas kako možda još
uvijek postoje dvije supersile na svijetu: SAD i svjetsko javno mnijenje.” Ne treba nas čuditi
ovakva još i veća prihvaćenost vrijednosti pokreta nakon kratkotrajnog “zastoja i pada”.
Uostalom, svi problemi koji su se prije naglašavali, a to su siromaštvo, nejednaka raspodjela
bogatstva, uništavanje prirode, monopoliziranje moći, odlučivanje u ime drugih ljudi sada je
postajalo još izraženije, brutalnije i krvavije na globalnom planu. Može se donekle zaključiti
kako je i bahatost političke, ekonomske i vojne elite SAD-a pomogla ponovni oporavak
pokreta. Stavljanje ljudi pred Bushev sud “ili s nama ili protiv nas” mnoge je ljude zapravo
više približio, a ako ne pokretu, barem poziciji protivnoj vladi SAD-a i država koje su ju
pomagale. Posebno su bijes i ljutnja prema eliti SAD-a porasli nakon napada na Irak,
osvajanja i početka okupacije.
Mike Kasky, borac za radnička i ljudska prava tuži Nike, jer se u svojim reklamama lažno
predstavlja kao korporacija koja poštuje radnička i ljudska prava. Kasky ih tuži zbog lažnog
predstavljanja, odnosno laganja javnosti. Ono što dobro oslikava patologiju korporacija je
Nikeov pokušaj da svoju laž opravda pozivanjem na slobodu govora, odnosno Prvi
amandman. Time je Nike ubacio novi koncept korporativne socijalne odgovornosti tumačeći
kako ono što oni poručuju potrošačima nisu reklame, već politička izjava, koja može, ali i ne
mora biti točna. Nike ima pravo na nju, jer je to sloboda govora. Sud u Kaliforniji odbacuje
Nikeov pokušaj i odobrava početak sudskog procesa, što je zbog mogućega negativnog
publiciteta Nike htio izbjeći. Nakon toga korporacija uz pomoć svojih prijatelja u poslovnom
i medijskom sektoru kreće u pritisak na federalni sud da opozve odluku subordiniranog
suda. Nike je dobio podršku najvećih korporacijskh medija kao što su ABC, CBS, NBC i
vodećih novina u SAD-u, jer su dotični mediji istaknuli kako ukoliko Nike izgubi,
predstavnici korporacija bi ubuduće iz straha pred ovakvim tužbama prestali uopće govoriti
o kršenju radničkih prava, brizi za okoliš i sličnome. Kasnije se na razočaranje mnogih,
Kasky nagodio s Nikejem. Nike je pristao uplatiti 1,5 milijuna dolara na račun Fair Labour
Association, grupe koja navodno nadgleda stanje radničkih prava u sektoru obuće i odjeće,
ali je zapravo pod kontrolom korporacija iz tog sektora. Bez slaganja njihovih predstavnika u
odboru ne može se donesti niti jedna odluka FLA-a.
U svibnju 2003. godine prizivni sud je poništiva prvostupanjsku odluku iz 2000. godine o
233
odšteti od 145 milijardi dolara koje duhanske korporacije trebaju platiti oboljelima na
Floridi. U lipnju 2003. godine zdravstveni radnici u El Salvadoru slavili su kraj
devetomjesečnog štrajka u kojima su se protivili vladinoj privatizaciji zdravstva po nalogu
MMF-a.
U rujnu pokret ostvaruje još jednu veliku pobjedu. Aktivisti dobivaju “drugi Seattle” (Bello,
2003) kako je odmah prozvana propast pregovora na sastanku WTO-a u Cancunu (Meksiko).
Pregovori su uglavnom propali zbog odbijanja bogatih zemalja SAD-a i EU-a da smanje svoje
poljoprivredne subvencije čime krše WTO-ova pravila o slobodnoj trgovini. Zemlje u razvoju
odbile su potpisati bilo koji sporazum ili dokument dok se ne riješi ta nepravda. Govori se i o
novoj suradnji civilnog sektora i zemalja u razvoju na rješavanju globalnih problema što je
nekoliko dana prije predložio južnoafrički predsjednik Mbeki. Aktivisti su oduševljeni i
ponovno se ispisuje po zidovima “mi pobjeđujemo”. Posebnu sramotu WTO-u nanijelo je
samoubojstvo južnokorejskoga farmera Kyung Hae Leeja u Cancunu, koji je time želio
izraziti protest protiv politike te institucije koja njega i njemu slične tjera u siromaštvo.
Thomas Friedman je u svojoj kolumni zaključio kako je “rat protiv terorizma koji vodi SAD
doživio težak udarac – ne u Bagdadu ili Kabulu, već na plažama Cancuna” (Friedman, 2003).
2004.
Navršeno je 10 godina od početka pobune zapatista, 10 godina pokreta. Započinje četvrti
WSF u Indiji u Mombaiju s preko 100.000 ljudi koji sudjeluju u njegovim radionicama,
programima i raspravama.
Prosvjedi protiv rata u Iraku, odnosno okupacije Iraka, održavaju se na dvogodišnjicu
okupacije u cijelom svijetu, premda u manjem broju i što se tiče zemalja i što se tiče broja
sudionika. U kolovozu 2004. godine prema anketama još uvijek 54 posto stanovnika i
stanovnica Amerike vjeruje kako je Irak imao oružje za masovno uništavanje. Prosvjedi
protiv sastanka G8 u SAD-u okuplja jako malo aktivista i aktivistkinja iz te zemlje. Krajem
kolovoza pred zasjedanje Republikanske konvencije, pola milijuna ljudi u New Yorku
prosvjeduje protiv politike njihove zemlje u svijetu. U britanskom medicinskom časopisu
Lancet izalazi članak u kojem se broj ubijenih civila u Iraku od strane okupatora procjenjuje
na 100.000. Krajem ljeta 2004. godine održan je sastanka WTO-u u Ženevi nakon kojeg su
svi mediji brujali o novoj pobjedi te institucije, jer je postignut dogovor o kretanju svjetske
trgovine. Premda niti na ovom sastanku nije dogovoren konkretan datum kada će bogate
234
zemlje stati sa subvencioniranjem svojih proizvoda. Bogate su zemlje jednostavno žonglirale
s raznim kategorijama kako im odgovara. Tako su na primjer velik dio svojih poljoprivrednih
proizvoda prebacili u tzv. Blue Box unutar kojih nisu potrebne redukcije subvencija. Također
je izmišljena kategorija “osjetljivih proizvoda” bez kojih bogate zemlje ne mogu te im je
dozvoljen nastavak subvencioniranja proizvoda i unutar ove skupine. No pravi razlog tzv.
uspjeha pregovora prije se krije u uspjehu SAD i EU da razbiju skupinu G20. Tako su izvukli
Indiju i Brazil i skupine zemalja u razvoju i ponudili im mjesto u posebnom pregovaračkom
timu o poljoprivredi. Također krenulo se u kažnjavanje neposlušnih zemalja pa je jednoj od
najglasnijih članica G20 Keniji uskraćena već obećana pomoć od EU. Ponovo se stvorio
privid konsenzusa.
Tek u rujnu ove godine tužiteljstvo u Genovi podiže tužbe protiv 28 policajaca zbog nasilja u
školi Diaz za vrijeme sastanka G8 u tom gradu prije tri godine.
Američki predsjednički izbori 2004. godine koštaju gotovo 4 milijarde dolara, a koštaju nas
još i više jer nam donesu još četiri godine Bushevog terora protiv terorizma. Čak su i
anarhisti u SAD-u ponegdje izlazili na izbore, začepili uši i glasali za ni vriti-ni mimo Kerryja.
Em izađu na izbore prvi put, em im ne upali. Eh, anarhisti…
U svijetu se tješe kako četiri godine nije puno naspram vremenskog kontinuuma kroz koji
tečemo zajedno s godinama.
2005.
Svjetski socijalni forum vraća se u Brazil. Pokazuje se koliko je važna logistika koju pruža
Porto Alegre. Oko 25.000 ljudi aktivno sudjeluje u radu Foruma s još nekoliko desetina
gostiju i prolaznika. Polovinom veljače Kyoto protokol stupa na snagu, a 35 aktivista i
aktivistkinja Greenpeacea okupira burzu za trgovinu naftom u Londonu. Gotovo svi su
uhićeni. Prosvjeduje se u cijelom svijetu na drugu godišnjicu napada na Irak. Vrlo brzo
nakon fijaska s Dasani vodom, Coca Cola je doživjela nove neugodnosti u Velikoj Britaniji jer
su ekološki aktivisti i aktivistkinje uspjeli/e spriječiti njen plan da učetverostruči proizvodnju
mineralne vode na izvoru u Malvern Hillsu. Održava se i Svjetski socijalni forum za Europu u
Londonu, gdje mnogi izražavaju razočaranje politikantstvom koje je opkolilo i zauzelo
Forum, misleći pritom na Socijalističku radničku partiju (WSP). Narodni liječnici Maya i
civilno društvo Meksika slavilo je pobjedu nad konzorcijem nekoliko korporacija i vlade SADa koji je htio istražiti sva tradicionalna znanja u liječenju. Projekt vrijedan 2,5 milijuna
235
dolara povučen je nakon brojnih prosvjeda zbog biopiratstva. Uz podršku radnika iznutra, na
dan kada su radnici u Kolumbiji proglasili dan bojkota Coca Cole, grupa aktivista u ožujku
blokira postrojenje Coca Cole u Bristolu sprečavajući 30 brodova da dopreme i otpreme
pošiljke. Coca Cola polovinom godine izražava spremnost da istraži radnička i socijalna
prava u njihovim postrojenjima u Indiji i Kolumbiji. Razlog: prijetnja Sveučilišta u Michiganu
da se otkaže ugovor s tom korporacijom vrijedan 1,3 milijuna dolara. U ožujku je 22
studenata i studentica Georgetown sveučilišta uspjelo nakon dana štrajka glađu prisiliti
upravu na pravedniju politiku prema radnicima i radnicama Sveučilišta. Studenti su dobili
podršku od najvećeg sindikata AFL-CIO. Prihvaćeno je svih 10 zahtjeva: zagarantirana
minimalna plaća za radnike i radnice na Sveučilištu, prilagodba minimalne plaće s rastom
troškova života, jednakost plaća, korištenje usluga (ambulanta, knjižnica, praonica…)
Sveučilišta za radnike i radnice, zaposlenje slobodno od maltretiranja i omalovažavanja,
dugoročnost zaposlenja, sigurnost posla, pravo na sindikat, implementacija novih izračuna
za plaće kako bi zadovoljile životne uvjete radnika i radnica, transparentnost zapošljavanja i
plaća. Prosvjeduje se i ispred sjedišta AFL-CIO zbog njihove podrške američkoj vladi u
pokušaju državnog udara u Venecueli kada su podržali prosvjede radnika naftne kompanije
protiv predsjednika Chaveza. Radnici i radnice Zanona u Argentini, jedne od najboljih
kooperativa proizašlih iz događanja s kraja 2001. godine ponovno postaju žrtve pritiska
države. Do sada su radnici Zanon tvornice pet puta odbijali pokušaje da ih se izbaci iz
tvornice. Tijekom protekle 3 godine zaposlili su 200 novih ljudi. 4. ožujka, grupa maskiranih
ljudi otela je ženu jednog od zaposlenika te joj izrezala lice, ruke i grudi. Nevjerojatno je da
je ista žena napadnuta i dan poslije u svojoj kući koju je čuvala policija, ali su nekako
napadači uspjeli proći pored policije i ponovno je ozlijediti. Dok su je mučili, otmičari su joj
rekli da poruči drugim sindikalnim povjerenicima i zastupnicima kako ih čeka smrt. Oko
5000 ljudi prosvjeduje na Dan žena, a četiri dana poslije do zgrade pokrajinske vlade koju se
smatra odgovornom, jer već tri godine na razne načine pokušava uništiti uspješan
samoupravni oblik organiziranja u tvornici Zanon.
15. ožujka 2005. Europski sud za ljudska prava u Strasbourgu dosudio je kako su Davidu i
Helen prekršena prava tijekom sudskoga procesa s McDonald’som. Presuđeno je kako nisu
imali pravedno suđenje te kako im je povrijeđeno pravo na slobodu izražavanja. Vrlo brzo,
stiže i vijest kako su uspjeli dugogodišnji napori u ograničavanju utjecaja McDonald’sa na
djecu. McDonald’s je 2005. godine pristao na trogodišnji program odlaska iz osnovnih škola
pri čemu više neće nuditi svoje “edukativne” materijale djeci mlađoj od 13 godina.
Pronađeni su dokumenti koju dokazuju isplaćivanje nigerijskoj vojsci da ubija civile i od
236
korporacije ChevronTexaco. Cijena prava sitnica: 109,25 dolara po danu. Isto kao i Shell, i
američka naftna korporacija ChevronTexaco je platila nigerijskoj vojsci da napadne sela
Opia i Ikenyan naroda koji su prosvjedovali protiv te korporacije. Trenutno se slučaj vodi
pred sudom u SAD-u. Chevron je platio da se odgovori na “napade Opia seljaka protiv
agenata sigurnosti”. Nakon odgovora nigerijske vojske 1999. godine u selu je ostalo četvero
mrtvih, a 70 ljudi se do danas vode kao nestali.
Unutar projekta Milenijska procjena ekosustava, u ožujku 2005. godine objavljena je studija
u čijoj izradi je sudjelovalo 1360 znanstvenika i znanstvenica iz cijelog svijeta. U studiji se
ističe kako se skoro dvije trećine sustava prirode koji podržava život na Zemlji uništava
ljudskim aktivnostima. Broj umrlih od raka na Kosovu u ožujku 2005. godine bio 120 puta
veći nego u istom razdoblju prošle godine. Razlog su bombe s osiromašenim uranom koje su
snage NATO-a bacale po regiji u drugoj polovici ’90-ih. Najviše ih ima u današnjoj Srbiji i
Crnoj Gori, u BiH oko Sarajeva, a ni Jadransko more nije prošlo lišo. No, osiromašeni uran je
još jedan od velikih misterija, jer navodno također nema znanstvenih dokaza o štetnim
djelovanjima tog siromašnoga elementa. No, kada su od raka počeli umirati vojnici
europskih zemalja koji su bili dio postrojba UN-a počela su se sramežljivo pojavljivati
traganja za znanstvenim dokazima. Osiromašeni uran kontaminira tlo, hranu i vodu, a
vrijeme raspadanja mu je 4,5 milijardi godina. To je u redu, imat ćemo dovoljno vremena
pronaći znanstvene dokaze.
Anketa koju su proveli NBC/Wall Street Journal u ožujku ove godine pokazala je kako 59
posto stanovnika SAD-a smatra da je nakon izbora u Iraku potrebno vratiti vojne trupe
nazad za godinu dana. Drugo ispitivanje donosi rezultate o 65 postotnoj podršci kresanja
budžeta za Pentagon. Okupatori su pobili preko 100.000 ljudi u Iraku, dok se sami prešli
brojku od 2000 mrtvih.[40]
Američki vojnici koji se ranjeni vraćaju iz Iraka uvijek dolaze u SAD noću kada većina spava
i kako ih se ne bi uznemirivalo. To se događa pod bedastim opravdanjem kako se vojnici
uvijek odmaraju u Njemačkoj nakon operacija pa se eto baš uvijek potrefi dolazak kući noću.
Do sada je gotovo 25.000 američkih vojnika u Iraku trebalo primiti neki oblik liječničke
pomoći. Sve je jasnije kako mirovni pokret, posebno onaj u SAD-u nema snage zaustaviti
ovaj rat. Sve je očitije da su pogledi upereni na sinove i kćeri Falluje, Najafa i drugih mjesta
gdje se stvara narodnooslobodilački pokret. Ironija je u tome kako će si i mirovni aktivisti i
aktivistkinje vrlo brzo morati priznati kako će rast broja mrtvih američkih vojnika ubrzati
kraj rata, kad se već početak nije uspio spriječiti. Na žalost, radi se o najsiromašnijem sloju
237
SAD-a koji ratuje za bogatu elitu svoje zemlje. Sve je jasnije kako u Iraku vlada kaos zbog
sve brojnijih napada terorističkih skupina koje ubijaju civile. A ubijaju i nositelji
demokracije. Tijekom godine objavljeno je kako su američke trupe i njihovi saveznici pobili
25.000 civila u Iraku. Također, još je uvijek nedovoljna stopa dezertiranja. Tek je 5500
dezertera u ratu protiv Iraka. Ono dvoje vlakovođa iz Britanije koje je na početku odbilo
prevoziti oružje za rat protiv Iraka pozivajući se na prigovor savjesti, ostaje kao nit vodilja,
ali je rijetki slijede kad ih pozove vojna mašinerija.
Na prosvjedima protiv sastanka Svjetske banke i MMF-a pojavljuje se daleko manje
prosvjednika nego prijašnjih godina, manje od 1000. Jasno je da je vrijeme “summit
hopinga” prošlo. U MMF-u se ništa nisu dogovorili o daljnjem smanjivanju duga siromašnim
zemljama. Tek u travnju ove godine počinje suđenje policijajcima zbog nasilja tijekom G8
sastanka u Genovi četiri godine prije.
Krajem lipnja EZLN šalje novu poruku svijetu pozivajući aktiviste i aktivistkinje širom svijeta
na solidarnost i zajedničku borbu. Šesta deklaracija iz džungle Lacandona ističe spremnost
zapatista i zapatistkinja da podrže braću i sestre širom svijeta s onime što imaju. Poručuju
kako su spremni donirati organsku kavu i rukotvorine koje sami proizvode kako bi braća i
sestre iz Meksika i svijeta mogli/e nabaviti sredstva za svoje vlastite borbe. Najavljuju za
kraj godine i organiziranje novog Susreta protiv neoliberalizma, događaja koji je uvelike
odredio aktivistički svijet prije devet godina.
Prosvjedi u Škotskoj protiv sastanka G8. Različite grupe i organizacije, inicijative i koalicije
okupljaju preko 200.000 ljudi, čime se pokazuje snaga aktivističke scene u Britaniji. Ponovno
se u javnosti priča o problemu dugova i siromaštva. Skup prati jeftin pokušaj lidera G8
oprosta duga pojedinim siromašnim zemljama kako bi stišali kritike. Također skup prati i
velika medijska kampanja glazbenih zvijezda s koncertima u osam svjetskih gradova. Cijeli
spektakl omogućile su brojne korporacije dobivši povoljne minutaže za reklame u
najgledanijem trenutku TV povijesti.
Rastu troškovi okupacije Iraka američke vojske, te prelaze 200 milijardi dolara ukupno od
početka rata. Raste i suludi terorizam. U Iraku je to svakodnevnica. Drugdje je i dalje vijest
koja izaziva nevjericu i šok. Nakon Madrida prošle godine, ubojice iz Al-Quaide ubijaju civile
u podzemnoj željeznici u Londonu. Nekoliko dana kasnije još jedan napad. Dan kasnije
londonska policija ubija električara, brazilskoga državljanina zamijenivši ga za opasnog
teroristu. Uz izraze žaljenja i sućuti. I tako u krugu smrti.
238
Ovaj historijski pregled najvažnijih akcija i događaja vezanih za pokret treba nam poslužiti
kao temelj boljeg razumijevanja pokreta. Pokušali smo izlistati sve pobjede i padove, uspjehe
i poraze, susrete i sukobe unutar pokreta. Historijski pregled nam je i dobra poveznica s
analizom motiva, stavova, ciljeva i dometa pokreta.
239
ALTERGLOBALIZACIJSKI POKRET
motivi, stavovi, ciljevi i dometi
Žudnja za boljim svijetom trebat će se dići kao zamišljeno mjesto susreta mnogih
pokreta otpora, kao što je mnogo prostora ograda i isključivanja. Otpor će biti
transnacionalan kao što je i kapital. Zato što ograde poprimaju mnoštvo oblika,
tako treba i otpor njima.
Iain a Boal
240
DIMENZIJE POKRETA
Rad da se ublaže globalni problemi poput socijalne nejednakosti ili uništavanja prirode i
zaustavi njihov rast nešto je što unutar pokreta smatraju zajedničkim svim akterima unutar
njega. Borba protiv institucija ili protiv politike institucija koje se smatra odgovornima za te
probleme predstavlja također nešto što sve ljude unutar pokreta veže i oko čega se svi slažu.
Dakle, konsenzus praktički postoji u stavu da treba mijenjati politiku “novoga svetog
trojstva”, odnosno da se treba suprotstaviti politici koju provode “četiri jahača apokalipse”
kada se u prvi plan pored gore spomenutih globalnih institucija stavljaju i korporacije. No,
to je lakši dio. Naći zajednički jezik oko nečega što nam smeta puno je lakše nego li se
okupiti oko zajedničkih ideja i ciljeva. Stoga nam sada predstoji izvući i razjasniti područja
na kojima se odvijaju neslaganja, rasprave pa i žestoki sukobi između raznih pripadnika i
pripadnica pokreta. Za tu svrhu, poslužit će nam rad Dealing with Difference (2000), uvijek
inspirativnog Michaela Alberta, urednika Z Magazina (ZMag) i pripadajuće mu Internet
stranice ZNet, koji spada među najpoznatije i najbolje medije koji se bave temama koje
obrađujemo. U spomenutom tekstu Albert navodi četiri područja koje mogu ugroziti
efektivnost pokreta. To su: fokus, vizija, strategija i taktika. Nakon što prenesemo Albertovo
značenje svakog od njih, pokušat ćemo ih kritički sagledati, odnosno predočiti i razjasniti
stvarnim primjerima i situacijama koje se događaju unutar i oko ovog pokreta.
DIMENZIJA FOKUSA
Pripadnici i pripadnice pokreta ponekad stavljaju vlastiti fokus, odnosno usmjerenje ispred
drugih, neovisno o kojemu se radi (rasni, rodni, klasni, antikapitalistički, mirovnjački…). Kao
da bismo trebali sve druge fokuse shvatiti polezeći od tog prvog. To se često pokušava
razriješiti ili tako da svatko radi svoju stvar nepovezano ili tako da se stvara koalicija koje će
se temeljiti na najviše zajedničkom nazivniku. Albert umjesto ovih pokušaja predlaže
građenje blokova, pri čemu bi svatko izabrao u kojem bloku želi biti i raditi na promicanju
ideja tog bloka. Istovremeno bi dobivao podršku, u smislu zajedničke podrške svih blokova
uključenih u pokret. Svrha toga je, po Albertu, da cijeli pokret, odnosno cijeli jedan veliki
blok tako postaje suma ideja svih svojih manjih blokova. Time se prakticira najveća moguća
zajednička suma politika, razlika i drugoga.
241
DIMENZIJA VIZIJE
U dimenziji vizije nema previše neslaganja, ističe Albert, jednostavno jer je zanemarivo. Mali
broj pripadnika/ca zastupa viziju u kojoj nema osvrta na nejednakost u društvu, siromaštvo,
rasne i rodne probleme… Najčešći sukob oko vizije odvija se u dualizmu: ili želimo izliječiti
bolesti zdravih temelja sadašnjih institucija i cijelog društva, čime nas karakteriziraju kao
reformiste, ili pak smatramo kako su i sami temelji tih institucija i društva nezdravi te
zahtijevamo njihov potpuni nestanak i nova rješenja, čime nas karakteriziraju kao
revolucionare. Albert se pita je li ova podjela nepremostivi most ili je moguć susret ovih
dviju struja te zaključuje kako to ovisi. Ukoliko reformistička struja ne uključuje u svoje
analize i rad, zavidne položaje sadašnjih elita, već samo “čišćenje njihovog smeća”, onda će
se od strane revolucionarne struje, po Albertu s pravom, stvoriti nepremostivi jaz prema
reformistima. Ako pak reformistička struja pored svoga “čišćenja” ima i svijest o
zagađivačima, onda je po Albertu suradnja moguća. Isto tako, ukoliko je revolucionarna
struja okrenuta samo dugoročnim vizijama slobodarskog društva i pukom parolašenju,
zanemarujući istovremeno da ljudi neka pitanja i probleme moraju rješavati sada i tu,
također će se stvoriti nepremostiv jaz. Revolucionarna struja će tada po Albertu biti sličnija
nekoj zatvorenoj i društveno neefikasnoj sekti, nego li dijelu aktivnog pokreta. Albert navodi
da bi radnike neke tvornice trebalo podržati u ostvarivanju njihovih prava kada su ugrožena,
bez obzira što istovremeno ne zahtijevaju npr. ukidanje kapitalizma. Ukoliko pak
revolucionarna struja uključi u svoje vizije i potrebu zadovoljavanja nekih neodgodivih
osnovnih potreba, onda je suradnja isto tako moguća kao u prvom slučaju susretanja. Jedino
što ih u tom slučaju odjeljuje je što za reformističku struju borba za bolja i sigurnija radna
mjesta, ekološki održive inovacije, bolju zdravstvenu uslugu, širenje mira i slično ne znači i
transformaciju sadašnjih institucija i društva, za razliku od revolucionarne struje, ali ovako
barem mogu raditi zajedno. Preduvjet za taj susret nalazimo u prihvaćanju i jednih i drugih
da mogu biti u krivu te prihvaćanje i jednih i drugih da su oboje motivirani za smanjivanje
nepravde i uništavanja u društvu i prirodi. Albert ovdje zaključuje kako ne treba sakrivati
različite vizije, dapače. No to isto tako ne znači da nije moguće argumentirano raspravljati i
stvarati suradnju kad je ona moguća. Nadodaje kako se mogu pojaviti dodatni problemi u
našim različitim percepcijama stvarnosti, što se često događa. Gledamo u istu sliku, ali
vidimo različite stvari. No, tu je isto potrebno umjesto vrijeđanja, uključiti se u javnu
raspravu, kako bi uostalom i širi krug ljudi imao uvida u problem, ali Albert zaključuje ovdje
kako forsiranja nisu potrebna.
242
DIMENZIJA STRATEGIJE I TAKTIKE
Strategija je način kojim mislimo dobiti širu podršku za neki naš cilj. Strategija uključuje
široku lepezu aspekata poput: određivanja fokusa, načina organiziranosti, područja
djelovanja… Taktika je metoda koju svakodnevno koristimo u našem djelovanju i ponašanju
kako bi se izrazili, uključujući tu i prosvjede, štrajkanje, dijeljenje letaka, komuniciranje,
sudjelovanje na tribinama i konferencijama, (ne)glasanje na parlamentranim i drugim
izborima, građanski neposluh… Jedini način da se zaključi koji je od ovih načina uspješan i
funkcionira je eksperimentiranjem i metodom pokušaja i pogreške. Nema drugih načina,
smatra Albert, da se jedna strategija ili taktika ocijeni superiornijom drugima. Ono što nas
treba određivati je kontekst, specifičnost situacije, ne univerzalna pravila. Ista je stvar,
nastavlja Albert, i na prosvjedima, potreban nam je multi-taktični, baš kao i multi-fokusni
pokret. To sve naravno ne znači da se čine stvari bez svijesti kako one imaju posljedica i na
druge, pogotovo kada govorimo o prosvjedima. No, ukoliko imamo stalno na umu dvije skoro
bitno najvažnije odrednice ovoga pokreta, a to su solidarnost i različitost, onda su dogovor i
suradnja mogući. U svom nastupnom govoru na drugom Svjetskom socijalnom forumu u
Potro Alegreu (Brazil), Albert je cijelu tu svoju ideju podveo pod misao “autonomija unutar
solidarnosti”.
243
KRITIKA ALBERTOVIH ČETIRIJU DIMENZIJA
Michael Albert je zaista jedan od najproduktivnijih aktivista pokreta za globalizaciju odozdo.
Sudjeluje u brojnim raspravama i debatama, otvoren je u komuniciranju sa svima pri čemu
ogoljuje svoje stavove i pozicije bez ikakve zadrške kako bi i sama rasprava bila
transparentnija i kvalitetnija. Također, stvara i razmišlja o mogućim alternativama, od kojih
se najviše proslavio s participativnom ekonomijom. Njegov pokušaj olakšavanja
razumijevanja i suradnje unutar pokreta što smo ga gore ukratko predstavili također je
vrijedan pažnje. No ipak, neke od tih smjernica u stvarnosti se teže ostvaruju i još uvijek su
bliže njegovim željama. Mi ćemo sada preko stvarnih primjera i situacija pokušati predočiti i
razjasniti razloge za to.
Dimenzija fokusa je možda vjerojatno najmanji problem unutar pokreta, odnosno da
budemo precizniji, postaje sve manji. Danas govoriti o ekološkim problemima, a ne uključiti
tu socijalne, političke, vrlo često i rasne ili rodne probleme, ne usuđuje se gotovo nitko
unutar pokreta. Svi ti aspekti ili problemi tek zajedno posloženi daju pravu sliku ukupnih
problema u svijetu, te samo holistički pristup može ponuditi rješenja za njih. Dapače,
svjedočimo čitavom nizu koalicija i okupljanja različitih interesnih skupina u društvu, civilnih
inicijativa, radničkih sindikata, pripadnika urođeničkih naroda… od kojih možemo izdvojiti
možda najpoznatije koalicije kao što su 50 Years is Enough, Peoples’ Global Action, Our
World is not for Sale, i posljednje najpoznatije okupljanje World Social Forum. Kao tipičan
primjer takve suradnje neovisno o velikim prosvjedima kada je to sveprisutno, možemo
navesti primjer iz Kanade. Akteri su OCAP (Ontario Coalition Against Poverty) i
sjevernoameričko indijansko pleme Mohawe koje je podijeljeno američko-kanadskom
granicom te su za vrijeme prosvjeda u Quebecu u travnju 2001. godine protiv dogovora o
proširenju ugovora o “slobodnoj trgovini” na obje Amerike, proglasili slobodan prolaz za sve
prosvjednike i prosvjednice uz pomoć aktivista i aktivistkinja OCAP-a (suprotno odluci
kanadske vlade koja je zatvorila granice za prosvjednike). No, potonji su nedavno i
pobacali/deložirali kroz prozor gotovo sav uredski namještaj Mike Harrisa koji predsjeda
njihovom pokrajinom, a koji je posebno poznat po brojnim deložacijama siromašnih obitelji.
Skrećući tako pažnju na problem deložacija, završili su u zatvoru što ne iznenađuje, ali je
svakako vijest da im je sindikat javnih službi izrazio podršku uz pohvalu prakticiranja takvih
direktnih akcija te buduće pridruživanje OCAP-u. Spoj takvih različitosti koje proizlaze iz
iskustva i misli jednog indijanskoga plemena, aktivističke grupe protiv siromaštva i
244
sindikalne organizacije postaje sve više indikativan za pokret koji živi “globalizaciju odozdo”.
Doduše, i unutar pokreta postoje sumnje u takav trend. Tu se posebno misli na pokrete koji
su se realizirali i bili razvijeni već i prije ovog današnjega globalnog pokreta. Također se
mnoge kritike baziraju na već ustaljenim frazama o ekolozima koje nije briga za sudbinu
radnika ili o radničkom pokretu kojem je sve u redu dok korporacije daju dobre plaće. Tako
Walden Bello, jedan od poznatijih aktera pokreta, kritizira najveću sindikalnu uniju na
svijetu ICFTU, zbog njenih stavova o ojačanom i dobrom WTO-u ukoliko prihvati carine i
radnička prava. Bello (2004) smatra kako je takav pristup kratkoročan te da WTO ne treba
jačati, već promijeniti. Također se sumnjalo i u toliko hvaljenu koaliciju sindikata i ekoloških
aktivista u Seattleu. Naime, premda je sindikalni blok bio najveći s nekih 25.000 ljudi, mnogi
su isticali kako su uspjehu Seattlea najviše doprinijele direktne akcije blokade hotela i ulica
koje su izvodili anarhistički, radikalni, ekološki, studentski i drugi aktivisti. Dapače, ističe se
kako su se i radnici koji su su se pridružili blokadi i kasnijim sukobima s policijom zapravo
oglušili na savjete i naloge svojih sindikalnih lidera koji su njihovu povorku vodili u pravcu
daleko od dima suzavca i bilo kakve konfrontacije s policijom (Cockburn i Clair, 2001).
Kasnije su zeleni optužili sindikate za napuštanje “staze Seattlea” zbog podrške energetskoj
politici Bushe vlade što je rezultiralo skandalom i bankrotom korporacije Enron. Optužba
nazad je išla kako se mainstream zelene organizacije u SAD-u puno više bave očuvanjem
divljinje “kako bi dalje mogli loviti”, a manje stvaranjem održivih radnih mjesta (Gould et.
al., 2004: 105). Ipak, većina aktera unutar pokreta naglašava nadilaženje ovakvih podjela.
Oko dimenzije vizije ima puno više problema i sukoba. Vječiti spor između tzv.
revolucionara i reformista nije mimoišao niti ovaj pokret. Jednostavno rečeno, prvi smatraju
kako su potrebne korjenite promjene te bi potpuno zamijenili postojeće institucije i krenuli
novim stazama, dok drugi smatraju kako uz neke preinake i promjene naglaska, može se
nastaviti ovim sadašnjim stazama. Posebno su te podjele vidljive u odnosu prema
najmoćnijim financijskim institucijama. To najbolje možemo vidjeti kroz suprotstavljene
slogane koji se upućuju tim institucijama: “fix it or nix it”, “shrink it or sink it”, “chill it or
kill it” itd. Dakle neki unutar pokreta smatraju kako bi bilo dovoljno da se “popravi, stegne
ili ohladi” postojeće institucije i globalni kapitalizam, dok drugi smatraju kako bi ih trebalo
“pretvoriti u ništa, potopiti ili ubiti” u smislu da nestanu ili da ih se ukine i zamijeni nekim
novim institucijama i pravilima. Posebno je to izraženo prilikom prosvjeda na one koji su
unutra i lobiraju, te na one koji su vani i prosvjeduju “ili dobivaju batine od policije”. Te
podjele bile su vidljive i na Svjetskom socijalnom forumu u Porto Alegreu (Brazil) 2001.
godine. Socijalni forum tada se održao po drugi put s oko 60.000 ljudi koji su sudjelovali u
njegovom programu ispisanom na preko 160 stranica. Svjetski socijalni forum je zamišljen
245
kao konstruktivna alternativa opčinjenosti ekonomskim parametrima i aspektima kao na
Svjetskom ekonomskom forumu (WEF), pri čemu se zanemaruju ili stavljaju u drugi plan
ostali društveni aspekti. Također je trebao poslužiti i kao mirno okupljalište za aktiviste i
aktivistkinje iz cijelog svijeta gdje bi mogli razmjenjivati ideje, informacije i planove,
pogotovo s obzirom da su uobičajeni prosvjedi za vrijeme sastanaka nekih političkih,
ekonomskih i drugih globalnih institucija postajali sve više obilježavani nasiljem i kaotičnom
atmosferom. Bernard Cassen iz ATTAC-a ističe kako je i sam nastanak WSF-a plod jednog
razgovora koji je vodio s dvojicom brazilskih aktivista i članova PT-a nakon njihovog
povratka iz Davosa. Nezadovoljni s viđenim u Davosu istaknuli su prijedlog da ATTAC kao
jedna od najjačih organizacija organizira neki alternativni samit. No, Cassen je tražeći nešto
što zaista simbolizira alternativu Davosu predložio da to upravo bude Porto Alegre, gdje je
eksperiment s participativnim budžetom otišao najdalje (Mertes, 2004). Kritički pristup
WSF-u zastupa Michael Hardt, suator proslavljenog Imperija. U tekstu Porto Alegre: Today’s
Bandung? koji je napisao za časopis New Left Review 14 (March-April 2002) opisuje neke
vizionarske podjele unutar Svjetskoga socijalnog foruma o kojima ovdje želimo govoriti.
Osnovna podjela koja je bila vidljiva već na prvi pogled je pitanje nacionalnog suvereniteta.
Po Hardtu, na Forumu je bila prisutna struja koja smatra nacionalni suverenitet branom
globalnom kapitalu i u slabim državnim kontrolnim mehanizmima vide najveći problem
danas, dok druga struja vidi problem u kapitalu kao takvom, neovisno je li pod patronatom
države ili ne, te zahtijeva globalnu demokraciju.
Dakle, prva struja u Porto Alegreu je u neku ruku blago kontrolirala tijek događanja na
Forumu i preuzela primat, premda su po Hardtu, zastupnici te struje bili u manjini. No, s
obzirom na centraliziranu i visoko hijerarhijsku strukturu organizacija te struje koju su
predvodili domaćini brazilska Radnička partija, koja je imala vlast u gradu i regiji te
francuski ATTAC, Hardt smatra da su preko svojih glasnogovornika nametnuli nacionalnu
suverenost kao presudno pitanje, premda je većina participanata Foruma više bliža
globalnom pogledu na rješavanje problema. Hardt ističe da je to u neku ruku i razumljivo,
jer tko će predstavljati sve te nove umrežavajuće skupine i grupe, tko će predstavljati
mrežu? Prema tome, tu se ne radi o geografskoj podjeli, već o podjeli u poželjnim načinima i
oblicima organiziranja. Pomalo podrugljivo Hardt prvu skupinu povezuje s Pokretom
nesvrstanih koji je neslavno završio. Stoga Hardt čak prvu struju naziva antiglobalističkom,
bez obzira što je međunarodno povezana, dok je druga skupina posebno bila obilježena
sloganom argentinskih kvartovskih skupština koje su ljudi počeli stvarati nakon krize u
državi krajem prošle godine – que se vayan todos – u kojem se zastupa odbacivanje cijele
političke klase, a ne samo nekog izdvojenog političara, političarke ili stranke. Njih bi mogli
246
spojiti s konfrontacijskim pristupom kakav se gaji unutar PGA koalicije, odnosno ne vjeruje
se uspješnost lobiranja. Na kraju Hardt zaključuje kako je podjela između tih dviju skupina
cijelo vrijeme bila gurana pod tepih i kao neka tiha prijetnja provlačila se kroz cijeli Forum
do samoga kraja. Razlog zbog kojega nije došlo do neke vidljive konfliktnosti, što je po
Hardtu bilo potrebno, jest što je sam Forum s obzirom na veliki broj participanata bio
veselo, karnevalsko i svečarsko druženje pa je cijeli program bio obilježen raspršenošću i
donekle kaotičnošću što je samo po sebi sprečavalo ikakve ozbiljnije konflikte. Tom Mertes,
jedan od urednika New Left Reviewa, odgovorio je Hardtu kako je pretjerao s konceptom
“sve ili ništa” te kako ne shvaća kako WSF nije nova internacionala koja će voditi
imaginarnu svjetsku revoluciju do pobjede, već “prostor u kojem crkve i anarhisti, punkeri i
farmeri, sindikati i zeleni mogu istraživati područja zajedničkih interesa, bez potrebe da
stvaraju novu mrežu” (Mertes, 2004: 244). I drugi autori su isticali u povijesti toliko puta
viđenu odijeljenost državnih socijalista i antidržavnih, među kojima je bio veliki broj
anarhista (Adams, 2002). Dapače, potonji su bili zastupljeni na Forumu isključivo kroz, od
strane organizatora marginalizirane, Peoples’ Global Action koaliciju i kamp mladih nazvan
po Carlu Gulianiju. Cinici bi rekli da je to ipak napredak budući da su godinu prije bili
potpuno izdvojeni pa su i poremetili manifestaciju otvaranja samog Foruma prosvjednom
povorkom kroz sveučilište gdje je bilo sjedište Foruma. Time su htjeli istaknuti opasnost
“ljevičarskog korporatizma” na Forumu. Godinu kasnije su unutar Peoples’ Global Action
koalicije za vrijeme jednog od mnogih marševa na par minuta blokirali kamion Radničke
partije sa muzikom kao prosvjed iz istog razloga kao i prošle godine. Nakon toga prišli su im
ljudi iz partije te zaprijetili, a dogodio se i manji fizički sukob. Nedugo poslije par stotina
osoba je zauzelo nekoliko napuštenih zgrada, počelo raditi barikade na ulicama uz poruke
kako “Porto Alegre nije socijaldemokratski raj kakvim bi ga željela Radnička partija”
(Adams, 2002), da bi ih odmah zatim opkolila policija pod upravom ljudi iz partije uz
prijetnju da će ih napasti. Nekako je ova situacija riješena mirnim putem, pa nije došlo do
konflikta kakvog vjerojatno niti Hardt nije imao na umu. Posljednje godine Foruma u Porto
Alegreu 2003. godine, policija je krenula uhititi jednu od pripadnica argentinskoga Mapuchu
plemena, jer se kupala gola u rijeci i time vrijeđala javni red i moral. Drugi sudionici Foruma
tome su se usprotivili i ponovo je došlo do sukoba s policijom. Budući da policiju postavlja PT
koji je bio na vlasti u gradu i regiji, mnogi su uperili kritiku ponovno prema njima. Također
je bilo velikih protesta zbog prisutnosti političara. Forumu je prisustvovalo nekoliko stotina
gradonačelnika, gotovo svi iz ljevičarskog backgrounda, te mnogi političari lijevih stranaka,
pa čak i iz degolističke desne stranke iz Francuske. Budući da je ATTAC bio jedan od
organizatora, na Forum je došlo čak šest ministara francuske vlade i tri predsjedničkih
247
kandidata na predstojećim izborima. Mada su organizatori napominjali kako političari
nemaju pravo sudjelovati u radu Foruma, već su na njemu kao gosti ili znatiželjnici, mnogi
su izražavali nezadovoljstvo u ovako otvorenom lovu na buduće birače te pomakom od
prvotne aktivističke ideje Foruma. Na Forumu je bila i VIP soba, za važne sudionike i goste.
Naravno, velikom broju participanata Foruma postojanje VIP sobe je nešto prilično slično
Svjetskom ekonomskom forumu te su neki od njih ušli u jednu takvu sobu uz galamu i
prevrtanje stvari. Nadalje, neki od političara iz Francuske su na jednoj od svojih
govora/konferencija dobili pite u glavu od strane nezadovoljnih njihovim prisustvom na
Forumu. Sljedeće, 2003. godine isto je prošao i predsjednik Radničke partije Brazila uz
kritiku kako prisvaja i zloupotrebljava Forum za vlastitu promociju. Na to su se nadovezale i
kritike kako su nevladine organizacije koje imaju prijateljski stav prema državi i globalnim
institucijama preuzele cijeli Forum društvenim pokretima koji su prvi i pokrenuli
“globalizaciju odozdo”. U organizacijskom komitetu prva dva Foruma sjedilu su isključivo
predstavnici nevladinih organizacija, a i oni koji su predstavljali društvene pokrete, poput
MST-a i sindikata trgovine CUT-a, smatrani su previše povezanima s PT-om (Sader, 2004).
Mnogi akteri pokreta zaključili su kako je dobro što se Forum 2004. godine preselio u Indiju,
jer je povezanost i ovisnost foruma o PT-u postajala sve više prevelik teret. Premda je svima
jasno kako bez vlasti PT-a u Porto Alegreu niti ne bi došlo do Foruma, glupo je izvlačenje
nekih od inicijatora Foruma kako PT nema utjecaja na Forum. Tako će Bernard Cassen iz
ATTAC-a u obrani Foruma istaknuti kako PT nema nikakav utjecaj na teme Foruma, jer “u
brazilskom organizacijskom odboru sjede ljudi izrazito neprijateljski raspoloženi prema bilo
kakvom utjecaju političkih partija, premda su neki od njih, ako ne i svi članovi PT-a”
(Cassen, 2004). Neki su čak optuživali Socijalni forum da ima istu hijerarhijsku strukturu
kao onaj ekonomski te da teži centralnoj agendi za cijeli svijet (Milstein, 2002). Unatoč gore
spomenutim problemima, ovaj posljednji stav mogli bismo okarakterizirati kao pretjeranim,
jer za njih nema dokaza ili činjenica, budući da Forum niti nema ovlasti da bilo kome
nameće ili preporučuje nekakav politički program. “Centralna agenda foruma” pokušala se
pronaći u njegovoj glavnoj poruci – “Drugačiji svijet je moguć”, pri čemu se isticalo kako je
takva misao u suprotnosti s onom prvotnom zapatističkom o “svijetu kojem pristaje mnogo
malih svjetova”, pri čemu množina svjetova zauzima presudno mjesto, dok Forum ističe
samo jedan jedini svijet koji je moguć. Ovakva optužba Foruma za nedovoljno osnaživanje
pluralnosti u ovom konktekstu prije zvuči kao filozofiranje oko pojmova ili uobičajeno
aktivističko verbalno prepucavanje. Kritičarima Foruma korisnije bi bilo da se drže
konkretnih problema kojih Forum zaista ima, a koje smo spomenuli ranije. Za prvi Forum
Ford Foundation osigurala je pola milijuna dolara, a za drugi 300.000 dolara. I regionalna i
248
gradska vlast, obje pod kontrolom Radničke partije financirale su Forum s 1,3 milijuna
dolara. Vandana Shiva žalila se kako Forum počinje imitirati gigantizam i centraliziranu
kontrolu dominantnih struktura koje su izazvane od strane građana. Organizatori Foruma u
Indiji odbili su uzeti novac od Forda te su kompjuteri radili na Linux sistemu. Potrebno će
biti uložiti još mnogo novog truda kako bi Socijalni forum postao demokratskije i pluralnije
mjesto na što se posebno upozoravalo na radionicama unutar kampa mladih. Treba
napomenuti kako unatoč ovim “trzavicama” svi prisutni na Forumu su uspjeli se naći pod
zajedničkom deklaracijom u kojoj se posebno isticala solidarnost unatoč razlikama,
slavljenje različitosti i nastavak zajedničke borbe. Ovogodišnji Europski Socijalni Forum u
Londonu po mnogima je bio najlošiji do sada. Skupe ulaznice za program, elitizam i totalna
krađa cijelog Foruma od Socijalističke radničke partije (SWP) i gradonačelnika Londona
Kena Livingstona koji je uložio 400.000 funti u događaj, mnoge je naveo da što prije
zaborave ovaj Forum uz nadu kako se na sljedećem u Grčkoj neke stvari neće događati.
Paralelno se događao i “alternativni ESF”, a 300-tinjak ljudi je u jednom trenutku prekinulo
program glavnog ESF-a prosvjedujući zbog korporatizacije Foruma uz slogan “Another
World is for Sale”, parafrazirajući parolu Foruma “Another World is Possible”.
Ponekad zaista nije jasno oko čega se spore akteri ovog pokreta. Kada predstavnici koalicije
50 Years is Enough, koja nije poznata po nekim pretjerano radikalnim skupinama ili
organizacijama, zahtijevaju “duboku transformaciju” MMF-a ili Svjetske banke, nije li to
eufemistički izražen zahtjev za totalnom promjenom ili ukidanjem tih i na takav način
vođenih institucija. 50 Years is Enough bi po uvriježenim pravilima bila svrstana u
reformističke skupine, a opet ona zahtijeva “duboku transformaciju”. Isto tako, mnogim
grupama i skupina unutar revolucionarnoga dijela pokreta, revolucija jedino izlazi kroz usta,
a eventualni sadašnji rad obilježava daleki futur. Ispada, da je mnogo revolucionarnije učinit
nešto ovdje i sada, unatoč tome što se time neće “srušiti temelji kapitalističkog poretka”.
Već smo prije napomenuli kako unatoč proklamiranom stavu PGA koalicije o
konfrontističkom pristupu i posebnom isticanju kako se radi o “pokretima ljudi”, a ne
“sumnjivim i poslušnim nevladinim organizacijama”, stvarnost suradnje s političkim
partijama i NGO-ima nekih od članica PGA-a ostavlja dojam kontradiktornosti. Ispada kako
mnogi u pokretu ne shvaćaju kako se na lepezi reforma-revolucija odvija čitav niz prijelaza s
jedne strane na drugu i obratno.
Prije nego što završimo s dimenzijom vizije u Albertovoj analizi, potrebno je spomenuti kako
posljednjih godina niču vizije koje nadilaze ovdje razmatranu debatu reforma-revolucija. U
tim uzburkanim vodama pokušavaju se na površinu izbaciti više praktične alternative koje će
249
funkcionirati u stvarnom životu, a manje stari ideološki diktati i doktrine neovisno o kojoj
varijanti ljevičarske ideologije govorili. Tako da često sve to i sliči na nekakvo hibridno
preklapanje i uzimanje najsvrhovitijeg od starih ideologija uz otvorenost i eksperimentiranje
te prilagođavanje novim društvenim uvjetima. Tako su Zapatisti i odbili se etiketirati već
nekom poznatom ljevičarkom ideologijom, već jednostavno oni žive zapatizmo, pri čemu
njihov glasnogovornik Subcomandante Marcos objašnjava kako “Zapatizam nije ideologija,
već intuicija”. To znači da unatoč borbi protiv meksičke vlasti i neoliberalizma, pristaju doći
početkom 2001. godine u meksički kongres kako bi se direktno s toga mjesta obratili
kongresmenima i čitavoj javnosti te pokazali kako nisu protiv dijaloga, kako ne žele odvojiti
se od Meksika, već dapače predstaviti se kao njegov integralni, ali često zanemaren i
šikaniran dio. Odlazak zapatista u meksički kongres kako bi se obratili zastupnicima kod
nekih lijevo radikalnih i anarhističkih pripadnika pokreta naišao je na osudu i razočaranje.
Time se pokazalo kako su ih zapravo od samih početaka slabo razumjeli i shvaćali, odnosno
kako su ih fascinirale revolucionarne fotografije maskiranih muškaraca i žena, a manje
njihova potreba za pitkom vodom i strujom. Da im je netko to prišapnuo možda se
zapadnjačka fasciniranost nekom tamo dalekom revolucijom u džungli ne bi niti stvarala.[41]
Anarhističke skupine u Južnoj Americi također razvijaju neku svoju verziju, nazvanu
specifizmom. Jedna od zanimljivijih ideja je također i ona MST-a, brazilskih seljaka bez
zemlje koji svoju borbu smatraju “proširivanjem dna kaveza”, što je poslije širio i
popularizirao posebno Noam Chomsky. Tu se ističe kako treba biti svjestan svoje
omeđenosti kavezom, pri čemu se ne ide na uništavanje kaveza kada je pokret slab, tada je
to ravno samoubojstvu. Umjesto tog sumanutog jurišanja ide se na postupno širenje dna
kaveza pri čemu se rešetke savijaju dok eventualno ne puknu te kavez nestaje. Dapače, po
ovoj teoriji kavez je čak moguće i štititi ukoliko je napadnut od još većeg zla, budući da je on
ipak kakva-takva arena za djelovanje, dok u npr. samici vlada potpuni mrak. To su osnovne
pretpostavke za ikakvo, odnosno potpuno uništenje kaveza (Chomsky, 2002). U kontekstu
dosadašnje analize pokreta mogli bismo ovakav pristup nazvati reformama do revolucije.
Dakle postupnim promjenama teži se nekim stalnim i dugoročnijim ciljevima.
Oko različite vizije također nam može poslužiti i debata među samim prosvjednicima o
(ne)važnosti globalne trgovine. Već smo istaknuli kako sistem “slobodne trgovine” zapravo
uopće ne postoji, jer svoje brojne i najvažnije proizvode bogate zemlje uvelike
subvencioniraju. Stoga mnogi upravo u ukidanju tih ograničenja za proizvode zemalja
Trećega svijeta vide spas za njih. Tako je humanitarna organizacija Oxfam 2002. godine
predstavila svoju globalnu strategiju u kojoj se isticalo kako izvoz proizvoda iz tih zemalja
smatraju presudnom potrebom za njihov izlazak iz siromaštva. Dočekala ih je prava bujica
250
kritika kako su upali u zamku neoliberalizma te da ne shvaćaju kako bi se te zemlje trebale
okrenuti prvo zadovoljavanju svojih potreba i proizvodnji za sebe, a tek onda može na red
doći izvoz. Iz Oxfama su odbili kritike i zadržali stav kako trgovina može biti jedna od
najboljih mogućnosti za siromašne da izađu iz svoje nezavidne situacije. Ipak Severina
Rivera, viša politička savjetnica za trgovinu Oxfama u Americi dala je ostavku iz protesta što
je pristup svjetskoj trgovini postao glavno rješenje koje ta humanitarna organizacija daje kao
alternativu neoliberalnoj globalizaciji.
Što se pak dimenzije strategije i taktike tiče, eventualne podjele aktera pokreta ovdje se
najvidljivije manifestiraju, budući da se sve često događa za vrijeme prosvjeda na ulici pred
očima javnosti. Stoga će dimenzija strategije i taktike i ubuduće biti plodno tlo za
promatranje eventualnih podjela i razmimoilaženja u poželjnom načinu otpora “globalizaciji
odozgo”. Ugrubo rečeno, možemo strategiju i taktiku koju prosvjednici koriste podijeliti na
nekoliko različitih:
a) militantnu/nasilnu koja se često veže za taktiku black bloc;
b) pacifističku/nenasilnu koju zagovaraju najpoznatiji sindikati, ekološke i humanitarne
organizacije, mirovnjačke i antiratne grupe i skupine itd.;
c) taktika koju David Graeber u tekstu New Anarchists (2002) naziva “new language of civil
disobedience”, što bismo mogli prevesti kao novi jezik građanske neposlušnosti, a po kojoj
su najpoznatije skupine Ya Basta i taktika tutte bianche iz Italije, Reclaim the Streets iz
Britanije, Direct Action Network, Ruckus Society iz SAD-a, OCAP iz Kanade, taktika pink
silver blok te brojne druge. Naravno, skupine iz zemalja u razvoju koje smo spominjali,
poput Zapatista, piqueterasa ili MST-a već odavno govore originalnim, praktičnim i realnim
jezikom.[42]
Prije nego dublje uđemo u prikazivanje svake od njih, potrebno je istaknuti na koji se način
najčešće manifestiraju. Oni koji koriste nasilnu taktiku često je radije opisuju kao
konfrontacijsku. Dakle, oni koji sudjeluju u takvoj taktici ne libe se od direktne konfrontacije
s npr. policijom. Prosječnom gledatelju će s obzirom na slike koje dobija preko
najutjecajnijih medija, glavna pomisao za pokret biti nasilje. Uostalom, dokumentarni film
Breaking the Bank koji je sniman za vrijeme demonstracija protiv sastanka Svjetske banke i
Međunarodnoga monetarnog fonda u Washington D.C.-ju 2000. godine, slikovito prikazuje
komentar jednog od čelnika neke od američkih najpoznatijih televizijskih kuća, gdje on tvrdi
kako će njegova TV kuća uvijek prije snimati razbijanje izloga, negoli mirne demonstracije,
jer ljudi žele krv i razbijeno staklo. Nasilna/konfrontacijska taktika od prosvjeda u Seattleu
251
najpoznatija je postala po neformalnoj skupini black blocu. Nećemo ići predaleko u povijest
black bloca, tek da napomenemo kako se black bloc rodio još krajem 60-ih minulog stoljeća
kao najradijkalniji dio pokreta Autonomija (ili Radnička autonomija negdje) u Italiji da bi se
poslije proširio uglavnom u Njemačkoj kao Autonomen i drugdje po Zapadnoj Europi.
George Katsiaficas u svome djelu Subversion of politics (1997) daje izvrstan pregled i
povijest black bloca ističući dakle, kako su već u drugoj polovici dvadesetoga stoljeća
nametnuli se kao taktika koja je odbijala prihvatiti otpor kroz ubijanja, odnosno ljevičarski
terorizam, ali isto tako je odbijala prihvatiti i “cvrkutanje nenasilnih reformista koji zapravo
koriste sistemu” (Porcu, 1988). Prepoznatljivi po crnom uniformiranom odijevanju i
skijaškim maskama ili motorističkim kacigama koje nose preko lica (sve u cilju anonimnosti i
jednakosti) u anarhističkoj tradiciji razlikovanja osobne i privatne svojine smatraju ovu
potonju legitimnim ciljem za napad. Jednostavnije rečeno državna i korporacijska imovina
smatraju se poželjnim i legitimnim metama za uništavanje, prema konačnom uništenju, a
pogotovo onih institucija koje su izravno odgovorne za devastirajući utjecaj na prirodu i
ljude. Kako sami kažu: “Smatramo privatno vlasništvo krađom, državna imovina je oruđe za
zaštitu korporacijskih interesa i oboje moraju biti uništeni ukoliko želimo stvoriti društvo
temeljeno na međusobnoj pomoći i individualnoj slobodi” (Kingsnorth, 2003: 55). Budući da
policija čini nasilno lice kapitalizma i štiti bogate, u black blocu sukobe s njima vide kao
očekivane i razumljive. Pritom se izričito u komunikejima black bloca navodi kako je
ugrožavanje ičijeg života isključeno kao i uništavanje imovine običnih ljudi. Također se ističe
kako taktikom maskiranja, odnosno “bez lica” postaju poput Zapatista ponovno vidljivi, ali
bez osobne promocije. Od prosvjeda u Seattleu postaju sinonim za anarhiste premda treba
reći kako i unutar samog anarhizma predstavljaju manje brojniji blok.
Pacifistička/nenasilna taktika prepoznaje se po želji da se ne sukobljavaju s policijom i da se
ne ide izvan legalnih okvira prosvjedovanja koji bi se mogli ocijeniti kao provokacija ili
jednostavno nepoželjnima od strane policije. U Genovi je npr. bila karakteristična po rukama
obojenima u bijelo, čime su simbolizirali mir, premda im to nije kasnije pomoglo kada je
policija krenula u mlaćenje prosvjednika na koje je nailazila. Kao što se protive nasilju u
samim institucijama koje imaju moć u društvu, tako ga niti sami ne žele koristiti u
ostvarivanju svojih ciljeva. Kako inače izgleda njihov odnos prema policiji možda dovoljno
govori podatak kako je jedino njima policija dozvolila da se u Genovi približe pet-metarskoj
čeličnoj ogradi koja je odjeljivala prosvjednike od tzv. “crvene zone”, vjerojatno ih
percipirajući kao bezopasne za eventualni pokušaj prodora u samu “crvenu zonu” što su neki
drugi prosvjednici s nekim drugim taktikama najavili.
252
Treća taktika pokušava nadići tu siromašnu debatu nasilje/nenasilje i u teoretskom smislu i
u praktičnom smislu, a koju Graeber naziva “novim jezikom civilne neposlušnosti”. Ovdje
akteri razvijaju radikalni pristup civilnog društva ili, kako više vole reći, usvajaju taktiku
direktnih akcija. Ovdje civilna ili “građanska neposlušnost uključuje nelegalna djela, obično
kolektivnih aktera, koja su javna i principijelna po karakteru, te se oslanjaju prvenstveno na
nenasilna sredstva protesta, apelirajući na sposobnost razuma i osjećaj pravde kod javnosti.
Građanska neposlušnost smjera uvjeriti javno mnijenje u civilnom i političkom društvu (ili
ekonomskom društvu) da su određeni zakon ili politika nelegitimni, pa se opravdava
promjena” (Mesić, 2001). I dan danas može vrijediti misao Henryja Davida Thoreaua u kojoj
se nalazi legitimitet za građansku neposlušnost: “Ako je zakon takve prirode da od tebe
zahtijeva da budeš posrednik nepravde prema drugima… tada… krši zakon” (MarkovićQuarantotto, 2002: 49). Unutar ove taktike koju možemo smjestiti negdje između nasilja i
pacifizma, kao jedne od najkarakterističnijih predstavnika možemo izdvojiti talijanske tutte
bianche. Kao što je black bloc taktika koja se stvara i postoji direktno na ulici, isto možemo
reći i za tutte bianche. Naime, 1994. godine milanski gradonačelnik iz postfašističke stranke
je rekao kako su ljudi koji se nadahnjuju idejama vanparlamentarne ljevice iz 70-ih (ne
misleći na terorističke skupine, već općenito na pokret Autonomije) duhovi. Nakon toga
aktivisti odlučuju obući bijele kombinezone, odnosno bijelu boju koja simbolizira duhove,
ispod kojih kako kažu može biti bilo tko – i radnik i imigrant i student i…
Na sastanku 1998. godine u Milanu neki socijalni centri odlučili su prekinuti s dotadašnjim
načinom borbe i prilagoditi se novonastalim okolnostima i odnosima. Tada donesena
Milanska povelja išla je prema izlasku iz ljevičarskoga geta u Italiji koji se manifestirao kroz
formulu konflikt®represija®borba protiv represije®rezultati borbe=nula. Dakle, prije bi se
ušlo u zatvoreni krug nasilja s državom, gdje joj nema premca i gdje se ne može doći do
kvalitetnih rezultata. Aktivizam se počinje okretati civilnom društvu i drugim akterima u
društvu (pojedinim socijalno angažiranim katoličkim skupinama). Time su stavili kao svoj
centralnu strategiju izdigli koncept građanske ili civilne neposlušnosti. Ubacio se i zahtjev
za univerzalnim građanskim dohotkom, odnosno minimumom na koji svatko ima pravo za
miran i normalan život. Na sve kritike odgovaraju kako su stari promašeni koncept pretvorili
u formulu konflikt®projekti®širenje sfere prava. Iz Milanske povelje jasna je inspiracija
konceptom pobune u Chiapasu pa nije čudno što su se okrenuli prema širenju ideje i prakse
“metropolitanskoga zapatizma”, odnosno urbanog zapatizma. U Ya Basti smatraju kako su
veteranski marksizam i veteranski anarhizam završili svoju povijesnu ulogu te kako se
trebaju razvijati i širiti novi koncepti borbe.
253
Tutte bianche, bijela odijela, bijeli ogrtači ili bijeli kombinezoni simboliziraju time
emancipaciju nevidljivosti. Bijele radne kombinezone oblače, jer time simboliziraju
nevidljivost, pa ih se često i naziva “pokretom nevidljivih” čime naglašavaju međusobnu
solidarnost i jednakost (slično kao i block bloc s crnom bojom). Ne samo da bivši nevidljivi
postaju vidljivi, već postaju i neposlušni. Cilj nikada nije policija, već ono iza njih, ono što oni
čuvaju, zato se osim samoobrane bijeli kombinezoni nikada ne upuštaju, ili recimo da
pokušavaju izbjeći, direktnu konfrontaciju s policijom kao takvom. Dapače, vrlo često
najavljuju svoje akcije preko medija. Po njima “civilna neposlušnost nema namjeru pobijediti
neprijatelja na snagu, to jest na militaristički način.” Njih zanima proći iza policijskih
redova, ponekad i simbolično i pokrenuti raspravu o pojedinim pitanjima te senzibilizirati
javnost za ta pitanja. Za njih se ne radi o pokretu, već o “instrumentu”, jednoj formi direktne
akcije.[43] Inspirirajući se radovima Michela Foucaulta i Antonija Negrija zastupaju
biopolitiku na ulici, dakle nude svoja tijela kao jedino što posjeduju naspram policije i
represije države i cijelog neoliberalnoga kapitalizma. Time žele istražiti mogućnosti za
direktnu akciju u 21. stoljeću, primjerenu današnjim mogućnostima i uvjetima uz odbijanje
starih ideologija. Kako kaže svećenik Don Vitaliano, koji je participirao u akcijama tutte
bianchea: “S našim tijelima, što smo mi, dolazimo braniti prava milijuna… Nasuprot totalne
kontrole svijeta koju šire vlasnici novca, mi imamo samo naša tijela za prosvjede i pobunu
protiv nepravde” (NfN, 2003: 202). Vlastita tijela, kao jedino sa čim odlaze u prosvjede i
akcije, štite od napada policije time što tijela “oblače” u razno-razne “uradi sam” oklope od
pleksiglasa, spužve, gume, oblače i kacige, štitnike, gas maske i slično. Time postaju prilično
neranjivi na udarce palicama i slično.[44] Često dižu ruke u zrak da pokažu kako nisu
nauružani. Pritom su opremljeni i videokamerama kako bi uslijed napada policije pokazali
svima tko koristi nasilje. Mora se priznati kako tute bianche djeluju vrlo efikasno u svojim
“pohodima” kada odlaze probijati policijske kordone ili rušiti ograde centara za azilante.
Djeluju kao dobro organizirana vojska koja izgleda poput igrača američkoga nogometa.
Fleksibilni su, jer su na primjer u Genovi bili prisiljeni raditi barikade od kontejnera kako bi
se obranili i zaštitili od nasilja policije, premda to nije u osnovi civilne neposlušnosti.
Vjerojatno je to ono što Paul Ginsborg naziva subversio dolce – slatkom subverzijom
(Wainwright, 2003). Očita je sličnost i inspiracija zapatistima. Također, slično kao Negri i
Hardt koji u velikom alterglobalističkom djelu Imperij, zagovaraju globalni trostruki
program: univerzalnu garantiranu “osnovnu zaradu”, koncept globalnog građanstva koje
garantira slobodno kretanje ljudi i slobodan pristup novim tehnologijama, što se šire
povezuje s protivljenjem prava patentiranja općega znanja. Time su se izdigli iznad obične
taktike na ulici, već su kroz Ya Bastu stvorili svoj politički program. Ya Basta i tute bianche
254
dobili su puno na popularnosti u pokretu u drugoj polovini ’90-ih godina. Njihova taktika na
ulici, kao i politički program počeli su se tih godina širiti i preko granica Italije. Kako to
obično biva, natovarili su si dosta neprijatelja unutar samoga pokreta. Za to je uglavnom
zaslužna uobičajena opsjednutost određenih dijelova u pokretu da ukazuju na vragove i
đavle, ističući sebe kao jedine pravovaljane, jedine prave borce. Dodatno su i sami pomogli u
produbljivanju tog jaza ponekom šlampavom i nejasnom izjavom i postupcima. Optužbe su
išle od toga da se glasnogovornik bijelih kombinezona Luca Casarini optužuje kako je
prihvatio poziciju savjetnika Livia Turca, ministra socijalnih odnosa koji je donio zakon o
kampovima za imigrante, do toga da se sukobi između policije i bijelih kombinezona
proglašavaju unaprijed dogovorenima i namještenima. Također se sumnjiči pripadnike tute
bianchea kako se često fizički obračunavaju s prosvjednicima koji im se ne žele pokoriti.
Citira se Casarinija gdje ističe kako “država više nije neprijatelj kojeg treba srušiti, već
nadopuna s kojom će se pregovarati”. Na optužbe o šurovanju s državom iz Ya Baste opet
zazivaju Negrija i njegove “laboratorije Italije”, i pokušajima aktivista i aktivistkinja da
“kontaminiraju institutucije” ulaskom u sistem te stavljanjem na dnevni red teme poput
imigranata, radničkih prava, socijalni prostori i dr. Ljudi s aktivističke scene stavljaju se kao
nezavisni zastupnici i zastupnice na liste uobičajenih stranaka, uglavnom ljevičarskih i
zelenih. Dakle, po Ya Basti riječ je sredstvu koje je u fazi eksperimentiranja i uglavnom se
pokazuje korisnom. Naravno, priznaje se kako to donosi i određene rizike o mogućnosti da
se zapravo kontaminira aktivistička scena, no u Ya Basti smatraju kako to nije slučaj. O
odnosima s političkim strankama, ističu kako nemaju službenih kontakata, već se kontaktira
s pojedinim simpatizerima pokreta, te se u mainstream sfere “infiltriraju”, ubacuju ljudi koji
unose teme pokreta na dnevni red. Nekad su ti ljudi medijatori s policijom i mogu ublažiti
reakciju policije, što u Genovi nije bio slučaj.[45] Oni sami su nekoliko puta isticali kako
odbijaju i “neoanarhističku propagandu” i “fundamentaliste i ortodoksne neokomuniste
kojima je zajednički isti ekstremizam u pseudorevolucionarnom jeziku”. Ipak, čudno je kad
Fausto Bertinoti, sekretar Rifondazione Comunista Party, jedne od ljevičarskih partija u
Italiji kaže kako su “na sjeveroistoku zemlje u socijalnim centrima oni proizveli nove
kadrove, ozbiljne ljude poput Luce Casarinija”.[46] Vrhunac tog glupoga neprijateljstva
unutar pokreta dogodio se 2003. godine za vrijeme gostovanja Luce Casarinija u New Yorku.
Tada je Casarini dobro izgađan pitama, što je prije uvijek bilo rezervirano za političare i
korporativne menadžere. No Luca je dobio svoju porciju torte zbog “mačizma i širenja
autoritarnog koncepta unutar pokreta”. Ovdje je sve bilo daleko od Albertovoga koncepta
“autonomije unutar solidarnosti”.
Tute bianche su se samougasile nakon prosvjeda u Genovi, jer nisu stvorene niti pogodne
255
boriti se unutar krajnje militariziranog sistema bliskog latinoameričkim diktaturama kakav
se stvorio u Italiji za vrijeme i nakon Genove. Odbijaju ratnu logiku države i lukavo uvlačenje
u građanski rat. Tute bianche su htjele prevladati uzaludno upadanje u zatvoreni krug
nasilja, što su po njima prije mnogi pokreti i generacije lako prihvatile i izgubile.
Transformirali su se u mnogo veći Pokret neposlušnih koji je objedinio mnoge pokrete u
Italiji kojima je zajedničko protivljenje neoliberalizma i prihvaćenje tri načela s kojima su i
počeli. Također su se htjeli osloboditi svojih vlastitih simbola i ideologizacije i postati dio
“mnoštva” (po Negriju i Hardtu). Time su izbjegli logiku avangarde, spektakl medija i dobili
na efikasnosti. Ne želeći pod svaku cijenu preživljavati, slijedeći zapatističku misao o “vojsci
koja se želi prestati to biti” shvatili su da im je došao kraj. Također su sve više dobivali
vijesti da će ih se optužiti za terorističko udruživanje, a bilo je jasno da berlusconijeva vlada
ima sklonosti proglasiti cijeli tute bianche “subverzivnom asocijacijom” Ne želeći da ih se
kriminalizira i uvuče u val represije iz kojeg nemaju izlaza osim jačanja nasilja kod samih
sebe, odlučili su se transformirati. Treba reći na kraju da tute bianche predstavljaju odličnu
političku ideju i taktiku punu mašte, brige za ljude i konkretne akcije što krasi i druge
strategije “novog jezika civilne neposlušnosti”.
Kao dodatne primjere novojezičnosti možemo izdvojiti još neke akcije. U Quebecu su
prosvjednici inicirali i uradi sam katapult, kojim su bacali medvjediće i slična plišana
stvorenja na policajce iza čelične ograde, nazvanom zidom srama. Da ironija bude veća
jedan od sudionika demonstracija je zbog korištenja takvog katapulta optužen zbog
posjedovanja smrtonosnog oružja i držan u pritvoru 19 dana. U Genovi su skupine
prosvjednika nadahnute Arhimedom šetale se s povećim zrcalima koja su reflektirali prema
helikopterima koji su snimali prosvjednike. Skupina “urbanih gerilskih vrtlara” često za
vrijeme RTS-a i drugih prosvjeda sade biljke u uniformiranim gradskim parkovima, a nemalo
se puta dogodilo i bušenje betona i asfalta pa potom sađenje biljki u tim rupama.
Kreativnost, maštovitost, eksperimentiranje, upotreba simbola, fleksibilnost, okrenutost
prema konkretnim ciljevima direktne akcije… sve su to obilježja “novog jezika civilne
neposlušnosti”. Veliku popularnost na prosvjedima dobila je taktika pink bloca, koji se
ponegdje nazivao pink silver bloc ili pink green bloc. Ova taktika vuče svoju povezanost s
karnevalskom atmosferom prvih prosvjeda ili partyja protiv kapitalizma. Aktivisti i
aktivistkinje se oblače u najčešće rozu boju, bojaju kose i šaraju tijela s rozom ili sličnim
veselim bojama. Na prvi pogled, izdvojeni iz konteksta političkih prosvjeda, mogli bi ih vrlo
lako zamisliti kao dio riječkog, samoborskog ili nekog drugog karnevala. Ovako, za razliku
od današnjih komercijaliziranih karnevala, oni traže inspiraciju u samim temeljima
karnevalske subverzivnosti i postaju “dionizijski politički teatar”. Slično, kao i tute bianche, i
256
unutar pink bloca naglašavaju svoja tijela kao jedino čime prosvjeduju. No, za razliku od
taktike proistekle od talijanskih aktivista, unutar ove taktike naglašava se upravo ranjivost i
krhkost naših tijela. Dakle, “naglašavanjem ranjivosti tijela, pjevanjem i plesanjem, širenjem
vedre i opuštene atmosfere, uz obilje ironiziranja i glupiranja, ne samo da potkopavaju ideju
konfrontacije, već zahtijevaju i od policije da se na njih gleda kao na ljudska bića” (NfN,
2003: 290). Zanimljivo je napomenuti kako se vrlo često ova taktika pokazala najuspješnijom
na prosvjedima u smislu dolaska do određenog cilja ili prolaska kroz policijske kordone.
Razlike između ove tri taktike posebno su vidljive, kao što smo napomenuli prije, za vrijeme
prosvjeda, budući da su onda eventualno i upućeniji jedni na druge. Ono što posebno
otežava komunikaciju i određivanje jest nepostojanje opće prihvaćene definicije nasilja.
Prave debate se vode na svim aktivističkim listama i drugim kanalima o tome što je nasilje,
gdje ono počinje, gdje je granica nasilja, a gdje početak samoobrane… Već sam prije
istaknuo kako i sami aktivisti često ne zvuče suvislo i jasno pa tako prije Genove zahtijevaju
mir na ulicama bez sukoba s policijom, ali neki od njih najave prodor u zabranjenu “crvenu
zonu” koju čuva policija. Mnogi aktivisti poput indijskih KRSS ističu kako se ne može biti
nasilan protiv stvari, već samo protiv ljudi, pri čemu navode i Gandhijev sud kako dizanje u
zrak britanskog vlaka koji prevozi municiju nije nasilje (NfN, 2003: 99).
O vječitoj debati nasilje-nenasilje, odnosno o propitivanju koliko nasilja i u kojem trenutku,
pisao sam u zborniku Anarhizam i nasilje (2003) i skrušeno ću priznati kako i nemam previše
novoga za dodati. Kao i u mnogim drugim dimenzijama i ovdje postoje brojne nijanse.
Pripadnici radikalno pacifističke struje smatrat će nasiljem svaku akciju koja uzrokuje
psihološku ili fizičku štetu, uključujući akcije koje uzrokuju paničnu situaciju. S druge
strane, sve je veći broj “nenasilnih” aktivista koji će ili nuditi svoje tijelo kao jedino oružje
koje posjeduju ili će krenuti prema direktnim akcijama gdje se činjenje materijalne, odnosno
financijske štete određenim korporacijama smatra legitimnim činom. Razlika koja se uočava
u odnosu na blac bloc jest svijest o različitim kontekstima unutar kojih se događa određena
direktna akcija. Kada određena skupina ljudi krene u direktnu akciju preuzimaju potpunu
odgovornost za svoj čin. Kada black bloc krene, nitko osobno ne preuzima odgovornost za
akcije koje slijede. Jasno je kako black bloc ima pravo reći kako nisu ludi da preuzmu
odgovornost i nadrapaju od policije. No isto tako, imaju i ostali aktivisiti pravo zahtijevati da
se pored njih ne rade akcije s kojima se ne slažu.
Kao što smo rekli, neki smatraju kako se o nasilju može govoriti isključivo ukoliko je nečiji
život u opasnosti, pa budući da to nije slučaj s black blocom, o njihovom eventualnom nasilju
257
bespredmetno je previše razglabati (Graeber, 2002).[47] Drugi se baš i ne slažu s
Graeberom i taktikom blac bloca i možemo te sukobe pratiti još od Seattlea, mada su tada
zbog euforije koja je pratila pokret nekako padali u drugi plan. Mnogi su već tada
prosvjedovali što se par stotina pripadnika black bloca uopće usudila doći na od
organizatora najavljene nenasilne prosvjede i uništavati imovinu od određenih korporacija.
Premda je policija započela sa suzavcima i nasiljem neovisno od black bloca, dio aktivista
optužio je black bloc da su svojim ponašanjem omogućili policiji da opravda vlastito nasilje.
Također su kritizirani što su time omogućili medijima da počnu etiketirati cijeli pokret
nasilnim, umjesto da se raspravlja o trenutno gorućim problemima koje pokret pokušava
staviti na dnevni red. Dapače, već u Seattleu su predstavnici sindikata i drugih organizacija
sprečavali black bloc u uništavanju izloga i druge imovine. Događale su se donekle i ironične
situacije da aktivisti koji su najviše radili na raskrinkavanju radnih uvjeta u Nikeovim
tvornicama, i najviše učinili u borbi protiv te korporacije, u Seattleu stoje pred izlozima
Nikea i sprječavaju pripadnike black bloca da razbiju izloge Nikea (Danaher i Mark, 2003).
Lori Wallach, kao direktorica nevladine organizacije Public Citizen u jednom intervjuu čak
se pohvalila kako su zajedno sa sindikatima predavali “te anarhiste” policiji da ih uhiti
(Davis, 2001). Drugi isto zahtijevaju da se policija odlučnije postavi prema black blocu pa se
tako koordinatorica humanitarne organizacije Halifax Initiative, Pam Fosters, pita: “Zašto
policiji treba puno duže da se obračuna s anarhistima za razliku od mirnih prosvjednika?”
(Bello, 2001). Dapače, Anne Summers kao članica glavnoga odbora Greenpeace, zahtijevala
je da ih se nedvosmisleno osudi (McQuinn, 2001). Tako je nakon najave talijanske vlade,
kako će ne samo Italiju kao državu, već i Genovu kao grad zatvoriti dva dana prije početka
sastanka G8, što je opravdavano strahom od ponovljana uličnog nasilja iz Goeteborga,
Greenpeaceov povjerenik za Europu požurio požaliti što ga se gura u isti koš s “putujućim
anarhističkim cirkusom” pa on neće dan prije sastanka moći doputovati sa standardnim
avionskim cirkusom, budući da niti aerodromi neće raditi. Predstavnica WWF-a
prosvjedovala je protiv “urlajuće rulje bez forme” (NfN, 2003: 66). Ponekad se nasilje black
bloca čak stavlja u isti rang s onim policije pa su ih mnogi smatrali suodgovornima za
ubojstvo Carla Guilanija u Genovi (George, 2001). Drugi aktivisti ocijenili su ovakve izjave
“lovom na anarho-vještice” (NfN, 2003: 369).
Iz black bloca uzvraćaju kako se time patronizira represija države, prihvaća taktika “podijeli
pa vladaj” te obavlja posao za državu i medije. Tu se posebno navode slučajevi koji se se
događali za vrijeme prosvjeda u Seattleu i Genovi kada su pojedini “nenasilni aktivisti”
prema pripadnicima black bloca reagirali zapravo prilično nasilno te je zabilježeno i par
fizičkih napada na black bloc. Osobno sam se mogao uvjeriti kako su zadnjega dana
258
prosvjeda u Genovi neki aktivisti i aktivistkinje prilično nepovjerljivo, ako ne i neprijateljski
odnosili prema “ljudima u crnom” zbog nasilja prethodnog dana, a navodno je bilo i fizičkih
napada na njih od strane “mirnih prosvjednika”. Tu “mirovnu policiju” ili običnim jezikom
rečeno redare počesto problematiziraju i sami kritičari black bloca (Dominick, 2000). Na
optužbe kako njihova taktika služi policiji i medijima da ocrne cijeli pokret, iz black bloca
uzvraćaju kako su upravo njihove akcije inspirirale mnoge pred TV ekranima.
Tu siromašnu i nekvalitetnu debatu, zapravo više natjecanje u međusobnom optuživanju tko
je više zadužio pokret i tko je pravi prosvjednik možemo pratiti, kako smo rekli, već od
prosvjeda u Seattleu. Mora se priznati kako sami pripadnici black bloca rijetko kada
prihvaćaju dobronamjerne i tako očite kritike od strane drugih ljudi u pokretu poput onih
kako ne mogu koristi svoju taktiku ako to ljudima u čijoj blizini je koriste ne odgovara
(Albert, 2000). Dapače, mnogima je šokantno da se black bloc usuđuje doći na službeno
deklarirane nenasilne prosvjede te potom ulično nasilje opravdavati vlastitim pravom na
izbor, premda to njihovo pravo u datom trenutku ugrožava one koji u tome ne žele
sudjelovati. Posebno je iznenađujuće kad potom pročitate divljenje samima sebi što je za
razliku od drugih prosvjednika koji su zasipani suzavcem i pendrecima, njihov blok uspio
izbjeći napade (ili odgovore) policije budući da su “stalno u pokretu”. Što bi se trebalo
dogoditi s onima koji nisu u stanju biti tako brzi ili jednostavno naivno vjeruju u vlastitu
nevinost pa uopće niti ne bježe od policije? Iz tih razloga dio pokreta smatra kako black
blocu ostali aktivisti koji dolaze prosvjedovati više služe kao štit i zaštita u “hit and run”
taktici, nego li partneri, suradnici ili saveznici. Također, black bloc često ne uspijeva ostaviti
dojam dosljednosti kada na ulici provode praksu svojih principa o nediranju imovine običnih
ljudi. Kaos u Genovi već smo spomenuli, a uništavani su i mali osobni automobili običnih
ljudi, mali dućani, autobusne stanice, telefonske govornice i slično. Na prosvjedima protiv
G8 sastanka u Francuskoj u Evianu 2003. godine, pripadnici black bloca uništili su cijelu
jednu ulicu i sve u njoj, od automobila (osobnih), centra za djecu, dućan i druge strašno
kapitalističke simbole. U apoteku je ubačen molotovljev koktel, ali se nije zapalio pa se na
svu sreću nije dogodila situacija kao u Genovi da obični građani panično zovu vatrogasce
kako bi ih spasili. Ponekad i odabiri meta za razbijanje pojedinih skupina black bloca zaista
zaslužuju epitet idiotskih. Naime, u Evianu između uništenih izloga našla se i jedna lokalna
pizzerija uz grafite protiv Berlusconija, pa i mala mesnica u vlasništvu jedne od imigrantskih
obitelji s bliskoga Istoka uz upozoravajući grafit “meso=ubojstvo”. Također je razbijena i
lokalna pošta. Neki pripadnici black bloca i nakon toga imaju odgovor pa ističu kako među
njima ima i onih koji žele uništiti svu imovinu ne praveći razliku između korporativne i tzv.
obične. Ističu kako smo bez obzira idemo li u Marks & Spencer ili u mali obiteljski dućan
259
“okruženi svijetom roba koji samo novac može kupiti” pa su samim time sve prodavaonice
legitiman cilj.[48] Ovakvim i teorijskim i praktičnim vrludanjem, zbunjenost oko ciljeva i
vrijednosti black bloca samo još više raste. Također se javljaju problemi i sa (samo)kritikom
pa čak i kad to čine sami pripadnici i pripadnice black bloca. Četvero aktivnih sudionika ove
taktike je 2001. godine napisala otvoreno pismo Stick it to the Manarchy[49] u kojem su
pokušali upozoriti na sve vidljivije tendencije “izigravanja mačističkih ratnika koji elitistički
gledaju na ostatak pokreta”. Bez obzira što su autori i autorice tog pisma podastrali realne
pokazatelje i osobno iskustvo s prosvjeda, jedino što ih je dočekalo su kontraoptužbe za
nerevolucionarnost, nemilitantnost i mržnju prema muškarcima(?!).[50] Naravno, ovdje
treba napomenuti kako i unutar black bloca postoje razlike i drugačiji pristupi samoj taktici.
Na dokumentarnom filmu IMC-a iz Genove vidi se sukob nekoliko pripadnika black bloca
oko odluke treba li zapaliti potpuno razbijeni izlog u podnožju jedne zgrade s obzirom da
iznad žive stanari. Također, još dok prosvjedi u Genovi nisu niti završili, dio aktivista iz
Njemačke koji su poznati po korištenju black bloc taktike, odbio je dalje sudjelovati na taj
način u prosvjedima, jer se počeo uništavati grad, a to po njima nema veze s organiziranom i
svjesnom militantnom taktikom. John Blair, aktivist anarhističkoga Syndicalist Solidarity
Networka iz Britanije kao jedan od uhićenih pripadnika black bloca u Genovi napomenuo je
u jednom od svojih kasnijih intervjua kako su u Genovi postojala dva black bloca te kako su
osobno imali problema s nekontroliranim nasiljem pojedinih maskiranih ljudi.[51] Također,
treba napomenuti kako takav oblik prosvjedovanja nije samo odlika zapadnih zemalja, barem
što se tiče maskiranja i sklonosti uništavanju imovine. Od Zapatista/kinja koji se niti u
“civilnom” životu ne žele slikati za javnost zbog straha od posljedica, do uništenja GMO polja
biotehnološke korporacije Monsanto kada je u Indiji 200.000 ljudi protestiralo unutar prvog
Global Street Partyja 1998. godine.
Ovaj problem različitog gledanja na značenje i svrsihodnost nasilja neće se niti moći riješiti
bez želje za međusobnim razumijevanjem i poštivanjem kako je apelirao Albert. Jer, što je s
Greenpeaceovim čestim okupiranjem brodova koji prevoze opasni otpad ili GMO hranu –
sprečavanje slobodnog kretanja? Je li to nasilje? Također mnogi pacifistički, pa i vjerski
orijentirani aktivisti ulaze u vojne baze i uništavaju imovinu vojske. Mnogi od njih nakon
takvih akcija dobiju višegodišnje zatvorske kazne. Uostalom, sada već najpoznatiji seljak na
svijetu Jose Bove, zbog iste je stvari, uništavanja McDonald’sovoga restorana, postao
planetarno popularni heroj, osoba koju bi po jednoj anketi trećina Francuza izabrala za
predsjednika, a on otvoreno slavi Bakunjina i anarho-sindikalizam. No, Bove je to učinio bez
ugrožavanja ikoga, potpuno svjestan svog čina uz odgovornost za svoje postupke.[52]
260
Upravo se tu nalazi osnovni problem black bloca. U svom razumljivom bijesu, zaboravljaju
često na potrebu da se određena situacija smješta u politički kontekst, u društveno
okruženje, u širu lepezu stavova i u orijentiranost na kvalitetne posljedice. Neosjetljivost na
kontekst jedna je od osnovnih zamjerki koje se upućuju black blocu (Podur, 2001). Rijetko se
među zastupnicima te taktike otišlo do razmišljanja o štetnosti i kratkovidnosti takvog oblika
borbe u konkretnim situacijama, što je razvidno iz zbornika tekstova s genovljanskih ulica
On Fire – the Battle of Genoa and the Anti-capitalist Movement (2001).[53] No, upravo zato
se navodi važnost konteksta i važnost slobode da svatko ima pravo samostalno odlučivati o
dubini i obliku osobne participacije u prosvjedima i otporu općenito. Premda je u redu
zajamčiti svakome pravo na samoobranu, moramo biti svjesni da akcije u kojima nemamo
namjeru ozlijediti ikoga mogu rezultirati time, ukoliko se igramo s nasiljem. Na primjer,
unutar Earth Firsta su jedno vrijeme uvelike prakticirali tzv. monkeywreching taktiku u kojoj
se u stablo zabija čavao da se ne vidi. Kada radnici iz šumarije dođu, posijeku stablo te ga
stave na cirkular, mogu opasno nastradati, jer bi čavao naglo izletio iz stabla.
Monkeywreching se inače koristi kao taktika zastrašivanja i EF uvijek ostavi upozorenje
radnicima da je stablo monkeywrechirano i da ga samim time nema smisla rušiti jer bi netko
mogao nastradati kasnije u pilani. No, bilo je slučajeva kada radnici šumarije ne bi vidjeli
upozorenje ili ga uopće niti ne bi bilo, te bi tek igrom slučaja izbjegli smrt. Mnogi su
zaključili kako je monkeywreching taktika bila dio EF-a dok je u njemu prevladavao
“ratničko-muški” koncept Foremana i drugih. Kako je rasla uloga Judi Bari i koncept
komunikacije s radnicima i lokalnim zajednicama, stavljanje čavala u debla se napuštalo kao
korisna taktika (Schwab, 1994).
Također, prosvjednici se danas više ne mogu oslanjati na faktor iznenađenja kao u Seattleu
ili prosvjedima odmah nakon Seattlea. U Seattleu su prosvjednici čak i najavili policiju da će
blokirati nekoliko desetaka ulica oko mjesta održavanja sastanka WTO-a i hotela u kojima su
smješteni delegati, ali im policija jednostavno nije vjerovala da su u stanju učiniti nešto
takvo, a pogotovo da će biti uspješni. U dokumentarnom filmu Two Trevors Go to
Washington, koji prati prosvjede protiv sastanka Svjetske banke i MMF-a u glavnom gradu
SAD-a, policijski šef u jednom kadru objašnjava kako imaju velikih problema u
“ograničavanju” prosvjednika, jer se nikada nisu susreli s takvom horizantalnom i
umreženom koordinacijom malih grupa afineteta. No, već odavno je prošlo vrijeme
iznenađene policije koja ne zna što bi učinila s tim brzim i efikasnim “rojevima”, a količina
nasilja od strane policije rapidno se povećala u cijelom svijetu. Dodatni problem s black bloc
taktikom pojavio se s dokazanim infitriranjem običnih huligana ili policije u njihovim
redovima kako bi se isprovocirao sukob i našlo opravdanje za samo nasilje policije.
261
Smijenjeni šef policije u Genovi na kasnijem saslušanju pred parlamentom priznao je kako su
znali da u Genovu dolazi nekoliko stotina ultradesničarskhi nogometnih huligana. Također
brojne su snimke osoba u crnom koje normalno prolaze kroz policjiske kordone i nestaju iza
njihovih redova.[54] Čak i na tako očite primjere neuspješnosti i neefikasnosti vlastite
taktike, na što su ih upozoravali i njima skloni akteri pokreta (Starhawk, 2001), neki iz black
bloca odgovaraju kako to ništa ne govori o njihovoj taktici.[55] Mora se priznati kako su tute
bianche puno poštenije i vizionarski kvalitetnije usvojile pouke iz Genove. Naime, tute
bianche su kao taktika u Genovi bile bez premca, imali su blok od preko 25.000 ljudi. Prvi
dio najiskusnijih aktivista išao je na čelo kolone te su bili zaštićeni ne samo uobičajenom
opremom, već i posebnim štitovima od pleksiglasa. Još dok se nisu niti spustili do grada,
policija je napala njihovu povorku, podijelila je na pola te je nastao pravi ulični rat. Najuže
vodstvo tute bianchea nije očekivalo takvu brutalnost od strane policije, te je stanje bilo
puno zbunjenosti i bez plana što učiniti. Pogotovo to nisu očekivali ostali ljudi u bloku, koji
uz to nisu niti bili zaštićeni “oklopima” niti su imali gas maske. Mnogo aktivista iz ovog
bloka je premlaćeno i uhapšeno, zbog čega su se ljudi koji su pokrenuli tute bianche osjećali
odgovornima. Ispalo je kako je tute bianche taktika savršena za mali broj aktivista ili
prosvjednika do negdje 1000 ljudi ili kada svi znaju što treba raditi u svakom trenutku i koji
je cilj, ali da problem nastaje kada se taj broj poveća. Prilikom povećanog broja ljudi,
posebno onih koji nemaju iskustva s tute bianche taktikom, oni koji su daleko iza prvih
redova uglavnom mogu samo pasivno stajati i čekati da netko naprijed obavi posao ili odredi
što je činiti.[56] Njihov glasnogovornik Luca Casarini, kojeg mnogi smatraju liderom cijele
skupine istaknuo je kako smatraju da napadi policije nisu uopće imali veze s konkretnim
prosvjednicima kao takvima, već je to bio izraz političke poruke, koja je krajnje
izmilitarizirana i vodi u fašizam.[57] U takvom stanju tute bianche nisu naučeni da
funkcioniraju, a s obzirom na mogućnost pogibelji, niti ne žele. Luca Casarini je takvu
poziciju objasnio stavom kako “ne žele svoj dio revolta pretvoriti u ratnu zonu… već akciju
uvijek otvorenu za eksperimentiranje, transformaciju i promišljanje pokreta… To je ono što
moć želi: pretvoriti konflikt u rat.” Kao što smo rekli, poslije Genove i dugo neviđenog nasilja
policije u Europi, tute bianche su se nakon ozbiljne i teške interne diskusije odlučili ugasiti i
rasformirati. Zaključili su kako im je potrebna nova strategija i taktika s obzirom na sve jače
nasilje države te su osnovali Pokret neposlušnih.
Na kraju, trebamo spomenuti kako se naporno radi na praktičnom funkcioniranju Albertove
“autonomije unutar solidarnosti” te je potrebno izdvojiti i uspješne primjere suradnje među
različito orijentiranim prosvjednicima kada govorimo o strategiji i taktici. U Quebecu za
vrijeme prosvjeda zbog dogovora o proširenju ugovora o “slobodnoj trgovini” na obje
262
Amerike, među aktivistima je dogovoreno poštivanje različitosti taktika. To naravno ne znači
da sve prolazi ili da svatko radi što hoće, jer tu dolazimo do solidarnosti i kreiranja prostora
za vlastitu slobodu, ne ugrožavajući tuđu. Dakle svatko je mogao birati stupanj i opseg
vlastite involviranosti u prosvjedovanju. Dapače, proglašena je i “zona bez hapšenja” u kojoj
nije bilo nikakvih za policiju problematičnih radnji, kako bi sami prosvjednici koji ne žele
osobno doći u situacije opasne za njih, imali svoj prostor. Zona bez hapšenja je bila poruka
suradnje i sigurnosti i samom lokalnom stanovništvu, budući da su im organizatori željeli
poručiti kako od prosvjednika ne moraju strahovati za normalan život u gradu. Ne treba nas
čuditi što su ih iz lokalnih dućana dočekale poruke podrške, a čak su davani i privatni wc-ji
na korištenje. Tako nešto je, unatoč lijepom dočeku s puno podrške i razumijevanja,
nedostajalo u Genovi, gdje je skoro cijeli grad bio nesigurna zona. U Quebecu nadalje
moramo izdvojiti jasnu i vidljiviju nego inače, zajedničku orijentiranost prosvjednika na
rušenje zida srama, na vraćanje suzavca nazad na policiju i na međusobno pomaganje kada
je bilo potrebno. Manje je bila usredotočenost na uništavanje simboličnih meta kao što su
izlozi banaka, korporacija i slično. Obično se ističe na svim velikim prosvjedima – kako nije
počelo u Seattleu, a neće završiti u – pa se navodi ime grada gdje se demonstracije
događaju. No moramo se složiti sa Cindy Milstein (2001) koja je u tekstu Something Did
Start in Quebec City: North America’s Revolutionary Anti-Capitalist Movement navela tu
posebnost prema razumijevanju ne samo prosvjednika između sebe, već i prosvjednika i šire
javnosti.
Na prvi pogled, zaista je teško ustanoviti pozicije i namjere svih aktera unutar ovoga
raznolikoga pokreta, posebno kada govorimo o strategiji i taktici. U Seattleu mala skupina
black bloca krene u razbijanje izloga na što u datom trenutku većina prosvjednika ne gleda s
odobravanjem pa ih čak i takozvani nenasilni aktivisti napadnu; u Washingtonu za vrijeme
sastanka Svjetske banke i MMF-a dođe puno više pripadnika black bloca pa sve prođe s
isključivom represijom policije, a black bloc se suzdržava od uništavanja imovine iz respekta
prema drugim prosvjednicima; na inauguraciji George W. Busha par mjeseci poslije
pripadnike black bloca policija opkoli u slijepoj ulici pa ih spasi poveća povorka koja je
naišla, a koju su predvodile Nacionalna organizacija žena i organizacije za kontrolu izbora; u
Quebecu se stvori veliki antikapitalistički blok s jednom jedinom namjerom da se ide u
rušenje zida srama, bez uništavanja imovine, što je ponukalo mnoge da pomaknu granice
vlastite involviranosti u prosvjedima (La Journal de Quebec su objavile na naslovnici
fotografiju mladića kako u majici s likom Ralpha Nadera – kandidata Zelene stranke na
izborima za predsjednika SAD-a – uzima suzavac koji je policija netom bacila na
prosvjednike i vraća ga prema policiji); odmah potom dio black bloca odlazi na prosvjed u
263
Washington u organizaciji Nacionalne organizacije žena za pravo na abortus; u Genovi
potpuni kolaps te nepovjerenje prema black blocu i obrnuto, itd. Ovdje bi se dalo istraživati i
odnos prema vlastitim “drugovima”. Naime, kada su anarhističke i druge antiautoritarne
skupine pozvale na prosvjede protiv NATO-a u Prag 2002. godine, “apelirali” su na aktiviste
koji dolaze u Prag da se suzdrže od bilo kakvih militantnih akcija. Razlog su bili policijsko
nasilje nad lokalnim praškim aktivistima nakon prosvjeda protiv sastanka MMF-a i Svjetske
banke u Pragu 2000. godine. Premda je unutar radikalnijega dijela aktivista prihvaćanje tzv.
“različitosti taktika” nešto neupitno, zanimljivo je kako nitko od aktivista nije prosvjedovao
protiv ovakvog ograničavanja nečije slobode da na primjer razbije McDonald’s. Takvi
protesti uvijek dočekaju organizatore glavnih prosvjeda kada su to neke uvjetno rečeno
reformističke skupine kao što je bilo u Genovi ili u Luganu za vrijeme prosvjeda protiv G8
sastanka. Te organizatore uvijek dočekaju kritike da patroniziraju slobodarski patos pokreta
i ograničavaju izbore kako prosvjedovati. I zaista, nitko od nekoliko tisuća ljudi u Pragu nije
niti na najmanji mogući način otišao u smjeru ma i nenasilne direktne akcije, a kamoli
militantnog oblika prosvjedovanja. Kada smo o tome razgovarali s aktivistima iz Praga
tokom PGA europske konferencije u Leidenu (Nizozemska) mnogi su potvrdili kako strepe od
nadolazećih prosvjeda upravo zbog prijašnjeg, no fasciniralo nas je kako je bilo onih koji su
isticali kako se ništa nije promijenilo i kako su svi dobro došli te kako nikome ne žele ništa
nametati. Vjerojatno ih straha da ih ne optužimo da su reformisti. Ponekad akteri pokreta
zaista tapkaju u mjestu i čak kad se i uđe u dubinu njihovih odnosa lako je ostati zbunjen. Za
vrijeme konferencije Svjetske banke u Oslu 2002. godine organizirani su brojni prosvjedi.
Između ostalih najavljen je i tada na prosvjedima očekivani Reclaim the Streets. Vodstvo
norveške podružnice Attaca dala je naputak svojim članovima da ne sudjeluju u partiju zbog
toga što organizatori provociraju namjerno policiju, jer nisu zatražili dozvolu za party. Uz
poruku kako je organiziranje partyja na taj način “sektarenje i politički pogrešno” u datom
trenutku. Informacija o partiju je skinuta s glavne Internet stranice o prosvjedima na
inicijativu Attaca da bi tek na prosvjede iz same mreže inicijativa i pokreta bila vraćena.
Vodstvo Attaca doživjelo je brojne kritike za pokušaje kontroliranja prosvjeda, jer je čak i
sama policija izjavila kako ukoliko ne bude “nereda” neće poduzimati nikakve akcije protiv
partyja. Vođa Attaca u Norveškoj Vegard Hole izrazio je kasnije žaljenje zbog upotrebe riječi
sektarenje. RTS party je završio mirno uz ples i privremeno skvotiranje ulica.
Na kraju, kao početak zaključka jedno nam treba biti jasno – na duge staze black bloc
taktika je neodrživa, ne zbog toga što razbijaju McDonald’sove izloge, jer kao što smo
prethodno uočili i mnogi drugi akteri u pokretu, pa čak i mirovni, pacifistički i vjerski
orijentirani aktivisti uništavaju imovinu korporacija, vojnih baza i slično. No tu opet
264
dolazimo do potreba za shvaćanjem konteksta i trenutne klime u pojedinom društvu. Taktika
je neodrživa jer dugoročno ima za posljedicu sve veće nasilje s policijom na ulicama, a na
tom terenu će teško osjetiti slast pobjede. Također će ih ta navlakuša u zatovreni krug
nasilja odvesti i do sukoba i nepovjerenja prema ostatku pokreta, što potvrđuju neki od
odgovora na tekst Stick it to the Manarchy i neki od komentara događanja u Genovi
objavljenih u On Fire – The Battle of Genova and the Anti-capitalist Movement (2001).
Pritisak za sve većim nasiljem, za sve većim suludim i rušilačkim nasiljem neće se moći
izdržati s tih pozicija, a pogotovo ne uz “nesebičnu pomoć” razno raznih provokatora,
neovisno radi li se o desničarskim skupinama ili policiji. Dapače, svo to nasilje često skrene
pozornost s pravih i važnijih pitanja, a pogotovo skrene pozornost s konkretnih i provedivih
alternativa u ekološkim, socijalnim, političkim i drugim dimenzijama, pa čak i globalnog
društva. Isticanje kako je to nasilje i privuklo pažnju spektakla i senzacija gladnih medija,
dovoljno govori o neozbiljnosti pojedinih aktera u pokretu. Bez problema može se prihvatiti
ta konstatacija, no ostaje neodgovoreno pitanje: ide li se u građenje pokreta pa onda i u
građenje nekih alternativa sadašnjem lošem sistemu zbog pažnje medija ili zbog običnih
ljudi u čije ime se navodno sve i radi. Stvar je još tragičnija budući da većina ljudi koja
participira u black bloc taktici zaista u svom “civilnom” životu iskreno svakodnevno radi u
brojnim projektima i inicijativama te davanju konkretnih alternativa naspram sve većeg
siromaštva i nejednakosti te uništavanja prirode. Oni koji zastupaju radikalne promjene
trebali bi shvatiti kako je danas manje radikalno razbiti McDonald’sov izlog, a puno više
pokazati vlastitim primjerom i otpor i alternativu neoliberalnom sistemu. Uvijek se lijepo
sjetiti Gustava Landauera: “Država nije nešto što se može uništiti revolucijom, već je to
stanje, određeni odnos između ljudi, način ljudskog ponašanja. Uništit ćemo je drugačijim
ponašanjem, sklapanjem drugačijih odnosa” (NfN, 2004: 388). Jedna od najpoznatijih misli
ovog pokreta je – Drugačiji svijet je moguć – i sve nas više zanima gdje se taj drugačiji svijet
nalazi i razvija. Kako je moguće da pokret koji tvrdi kako može ponuditi, odnosno koji tvrdi
da i nudi drugačiji svijet, postaje poznatiji u javnosti po prosvjedima koji često završavaju na
naslovnicama svjetskih medija zbog nasilja i sukoba s policijom, a ne zbog stvarnih i
vrijednih projekata i programa koje svakodnevno razvijaju i šire pojedini akteri tog pokreta?
Akteri pokreta mogu biti sigurni iz istraživanja vlastite povijesti kako su najuspješnije akcije
stvarali onda kada su nadilazili površne razlike i pristajali na suradnju i međusobno
razumijevanje. Između ostaloga, upravo takav način komunikacije trebao bi i pokazati
“ostatku” svijeta kako drugačiji svijet zaista jest moguć. Premda donekle pojednostavljeno,
jedan od aktivista je u dobrom smjeru zaključio kako “unatoč svim razlikama, jedni druge
trebaju. Bez ‘radikalnih’ cijeli pokret ne bi niti postojao i već bi bio kooptiran. Bez
265
‘reformista’ bili bi izolirani i izbrisani” (NfN, 2003: 372). Radikalniji dio pokreta često vuče
ostale upravo kretanjima u tom smjeru. Na primjer, potpuno mirne prosvjede protiv
sastanka WEF-a u New Yorku organizirali su oni koje se inače optužuje za najmanje takta i
promišljenosti, razne anarhističke grupe i inicijative zajedno s ostalim grupama okrenutima
direktnoj akciji. Možda su u to doba ti prosvjedi bili i važniji od sastanka u Porto Alegreu s
obzirom na atmosferu u kojoj su se organizirali, a protekli su jedino u znaku nasilja policije,
a bez ikakvog nasilja od strane samih prosvjednika te uz veliku dozu suosjećanja i
približavanja jednih drugima neovisno o razlikama u strategijama i taktikama (Starhawk,
2002). Dapače, frcalo je sve od pohvala inače najvećih kritičara tog dijela pokreta pa se tako
isticalo kako je “najradikalniji dio antikorporacijskoga pokreta – duša pokreta – pokazao da
može biti nenasilan u New Yorku” (Bruno, 2002). Već smo napomenuli važnost tih prosvjeda
s obzirom na kontekst, posebno za pokret u SAD-u. Nakon najave sindikata i drugih
organizacija kako neće prosvjedovati, mnogi su i unutar samog pokreta, poput Eda Gressera
iz Progressive Policy Institutea zaključili kako to znači da je pokret mrtav. Time je došlo i do
svojevrsnog odvajanja sindikalnog i studentskog pokreta, budući da su potonji zauzeli
otvoreno antiratni stav. Osjetivši se prozvanima neki su istaknuli kako je zbog situacije u
SAD-u odluka o neprosvjedovanju jedina prilična trenutku te su stav Gressera nazvali
“sramotnom uvredom” (Lee, 2002). No, meni se čini kako je puno sramotnije za bilo koji
pokret koji teži mijenjanju odnosa moći u svijetu prihvatiti ucjenu WEF-a i elite oko Busha te
se povući s ulica upravo onda kada je tim istim ulicama potreban prosvjed, naravno mirni uz
poruke mira, protivljenja ratu i neodustajanja od zahtjeva za socijalnom pravdom i zaštitom
okoliša.
Možemo zaključiti kako još uvijek čekamo da se unutar pokreta Albertova autonomija zaista
podeblja solidarnošću.
266
HRVATSKA
mala zemlja za veliku pljačku
Volio bih da velika tvrtka poput Enrona bude nazočna na hrvatskom tržištu.
Naravno, ne radi se samo o izgradnji elektrane, nego će se oni vjerojatno prijaviti i
za privatizaciju već postojećih hrvatskih električnih centrala.
Goran Granić, zamjenik predsjednika vlade, početak srpnja 2000.
Mislim da se ponovilo ono što od početka prati posao s Enronom, a to je vrlo loš
sistem pregovaranja i neprestano miješanje politike u posao. I to je strašno štetno.
Goran Granić, zamjenik predsjednika vlade, Feral, kraj srpnja 2000.
Još i prije nego je Hrvatska ušla u WTO, sve je bilo jasno. Mi smo imali lokalnu verziju
svjetskih šerifa, ništa manje brutalnu u pljački i kršenju svih mogućih prava. Pljačkanje
običnih ljudi kroz privatizaciju u prvih deset godina i stvaranje latinoameričkog sustava s
200 poglavarevih obitelji koje kontroliraju ekonomiju i politiku, nema premca u povijesti ove
zemlje, bez obzira tko je njome prije upravljao. Pored velikosrpske agresije, Hrvatska je
trpila i unutrašnju agresiju. Ostat će zabilježeno kako su to činili upravo oni koji su se busali
ljubavlju prema Hrvatskoj, a zapravo su slinili nad svežnjevima novčanica i ostanku na vlasti
pod svaku cijenu. Za vrijeme prvih deset godina HDZ-a vanjski dug je povećan za tri puta, a
do 1998. godine 800.000 ljudi je ostalo bez posla. Kako su pokazali rezultati revizije od 10
privatiziranih poduzeća u ’90-ima, 8 ih je doživjelo poslovni neuspjeh. Naravno, odgovornost
najviše snosi ondašnja vlast. Uz pljačku umirovljenika, povećanje podjela u društvu i
potiskivanje različitog mišljenja prema vlasti, dočekali smo, kako se to popularno kaže,
približavanje svjetskim integracijama. Još i prije toga mogli smo uočiti kako će nam sada od
stoljeća sedmog san ostvarivati lokalni i globalni šerifi po istim kloniranim obrascima – vi
dajete, mi uzimamo. Za vrijeme pregovora oko ulaska u WTO, šef hrvatskih pregovarača
Neven Mimica u intervjuu Večernjem listu (04.02.1999.) dao nam je do znanja kako stvari
stoje: “SAD traži upola nižu carinu na poljoprivredne proizvode.” SAD čuva svoje
poljoprivredne subvencije i širi “slobodnu trgovinu” po svijetu zahtijevajući od drugih
suprotno. Lijepo je to godinu poslije na tribini Globalizacija i kapitalizam u Europskom
domu, jedan od mlađih ekonomista iz Hrvatske narodne banke objasnio odgovarajući na
pitanje o nepravednosti globalne ekonomije: “A slušajte, i priroda je nepravedna”.
267
U časopisu Banka (srpanj-kolovoz, 2000) Olgica Spevec, tadašnja pomoćnica ministra
gospodarstva priznala je kako za ulazak u WTO nije napravljena analiza troškova i koristi te
skrušeno zaključila kako se nisu procjenjivali troškovi za pojedine grane industrije “jer
nemamo prikladnu statističku podlogu”. Ovo je zaslužilo da se pročita nekoliko puta. Da li
posumnjati u sposobnost pomoćnice ministra i dakako u cjelokupno ministarstvo, jer
uostalom kako netko na pragu 21. stoljeća nema prikladnu statističku podlogu za jedno od
presudnih pitanja s kojima će se susreti ova zemlja. Ili jednostavno čestitati pomoćnici
ministra gospodarstva što je otvoreno (svjesno ili nesvjesno?) objasnila na tako bolan, ali
nedvosmislen način situaciju u globalnoj ekonomiji. Ma koliko čudno zvučalo, odgovor je
potvrdan na oba pitanja. Da je nesposobnost (ili laganje) nemati statističku podlogu ne treba
previše objašnjavati. No isto tako, danas je zaista teško prognozirati što će se dogoditi s
određenim proizvodima ili uslugama kojima neka zemlja trguje, jer to ne ovisi samo o njoj.
Ako danas čisto špekuliranje na svjetskim burzama zauzima 95 posto ukupnih transakcija,
dakle nema veze sa stvarnim ulaganjem, kako raditi dugoročne planove i strategije, a
pogotovo izračunavati i prognozirati njihove eventualne (ne)uspjehe. Također, recentno
divljanje cijena nafte kao resursa o kojem ovisimo, pa onda i naša trgovina, može preko noći
promijeniti uvjete trgovanja, te eventualni gubitak ili zaradu. No, to zaista nema veze sa
statističkim podlogama. Na početku 21. stoljeća Hrvatska je dobila političku promjenu. I
obećano je mnogo. I je, promijenio se, vanjski dug skočivši na preko 20 milijardi dolara, a
nezaposlenost na preko 20 posto u svega četiri godine koalicijske vlasti. Time je Hrvatska
započela svoje klackanje između Barberovih polova – slijepog služenja neoliberalnoj dogmi i
bijesnih ultimatuma na svekoliko jedinstvo oko isto slijepog služenja nacionalističkoj dogmi
koja se najbolje ogledala u tvrdnjama o “nemogućnosti činjenja zločina u obrambenom ratu”.
Slično kao Barber naše klackanje između tih dviju jednako opasnih suprotnosti vrlo je lijepo
objasnio Mojmir Novaković, idejni tvorac world-music banda Kries: “Prvi su zaslijepljeni
blještavilom ‘napretka’ i misle da je sve što ima ikakve veze s tradicijskim sramotno i
zaostalo. Drugi u strahu od procesa globalizacije posežu za obilježjima koji vuku u slijepi
strah i netoleranciju tj. ekstremizam” (Feral Tribune #1006, 31.12.2004.). Ili kako je
zaključio Marinko Čulić, jedan od najboljih ovdašnjih društvenih kritičara: “I nije neka
alternativa birati između zagrljaja američkog tajkunskog kozmopolitizma i zagrljaja
provincijalnog narcizma.” Zaista, da li nam jedino preostaje blejajuće čekanje kako bi nas
sprešali i zgnječili između dviju lažnih alternativa koje se hrane sukobima civilizacija? I
lokalnim i globalnim. U takvom svijetu i je osnovno huntingtonovsko načelo koje je dotični
izrekao davno prije nego je postao Tuđmanov ljubimac, a ono ističe “kako društva u
tranzicijskom procesu prema modernima, prijeko zahtijevaju smanjenje prava u korist reda i
268
poretka” ili šire rečeno razvoj, kako ga vidi Samuel Huntington, zahtijeva (re)presiju.
Republika Hrvatska je to načelo zaista dobro upoznala kroz proteklih petnaest godina
ekonomske (ali i općeljudske) šok terapije koja sumanuto juri kroz život bez okretanja.
Hrvatska je dakle početkom stoljeća zakoračila u svijet i zaista se malo lakše disalo, to se ne
može poreći. No, vrlo brzo su se naši socijaldemokrati i liberali omamili na zvuke
neoliberalnih parola. Punili su Feralovu Greatest Shits rubriku s istom predanošću kao i
nekadašnji prvaci rubrike. Prvo smo saznali kako smo ovladali statističkom podlogom, ali
iznenađujuće nismo bili zadovoljni kako statistika radi pa je ministar financija Mato
Crkvenac zaključio: “Ozbiljno sumnjam u neke od podataka Državnog zavoda za statistiku.
Rast cijena i troškovi života niži su nego ih mi uspijemo službeno iskazati.” Biseri su se nizali
kao na tekućoj traci od Davorka Vidovića koji je rastuće siromaštvo komentirao je sa stavom
kako “kod dijela ljudi siromaštvo i beskućnički način života izbor” do Radoševog što jest jest
liberalnog: “Oni koji traže širenje socijalnih prava idu protiv budućnosti Hrvatske.” HDZ je
započeo rasprodaju najvrjednijih sektora u zemlji 1998. godine, a Račanova vlada je to
nastavila nesmiljenim tempom. Prvo se često lagalo kako “Hrvatska nije dovoljno
konkurentna, među ostalim, zbog visokih standarda zaštite radnika”, učio nas je tih godina
Slavko Linić kao potpredsjednik vlade. Natjecanje među vladajućima u okrivljavanju
radničkih prava kao glavnog razloga odbijanja stranih investitora ne bi se postidjela niti
Željezna Maggy. Također su bile popularne fraze kako su previsoke plaće u Hrvatskoj glavna
prepreka dolasku stranog kapitala. No, 2000. godine zemlje s najnižim plaćama u regiji
Rumunjska, Bugarska i Slovačka imale su i najmanje stranih ulaganja (Večernji list,
28.06.2000). Konačno se uvidjelo da Hrvatska kao peta u Srednjoj Europi sasvim dobro
kotira među tranzicijskim zemljama po stranim ulaganjima. No tada se uvidjelo i ono što
vladajući nisu davali na sva zvona. Strana ulaganja najviše su odlazila u telekomunikacijski
sektor, banke, farmaceutiku i trgovinu.[58] Uglavnom se radilo o preuzimanjima nakon kojih
bi slijedilo izvlačenje novaca iz Hrvatske i kočenje razvoja. Investicije koje bi pokretale
industriju ili razvoj bile su i više nego rijetke. Vanjski dug je i dalje rastao. U stranom
vlasništvu je 94 posto banka u Hrvatskoj, od čega na europske banke odlazi više od 90
posto.[59] Danas banke iz Italije kontroliraju 52,5 posto, a Austrije 31,9 posto tržišta u
Hrvatskoj. Loše strane EU-a odavno stanuju u Hrvatskoj. Ovdje naglašavam kako uopće
nemam problema što su to strane banke, već što im se kao bankama koje posluju našim
novcima, dozvoljava da novce iznose i plode u svojim matičnim centralama, a u Hrvatskoj
financiraju uvoz robe upravo iz tih zemalja. Samo 2003. godine izneseno je preko milijardu
dolara iz Hrvatske od banaka i korporacija koje djeluju kod nas pa su slale pare u svoja
sjedišta.
269
Što neoliberalna globalizacija znači vrlo brzo su nam pokazale i brojne afere s dugo
očekivanim stranim investitorima. Hrvatska ima već popriličnu povijest štetnih ugovora.
Kako piše novinar Feral Tribunea Goran Borković (29.12.2001.), Hrvatska je u TE Plomin 2
uložila 152 milijuna eura, a jedna od najvećih energetskih korporacija njemačka RWE kao
vlasnik proizvedene struje sljedećih 15 godina svega 25,5 milijuna eura. RWE isporučuje
struju Hrvatskoj po duplo većoj cijeni od one na tržištu. Kredit koji je pokrio naš dio ulaganja
dala je Njemačka banka za razvoj uz povoljnu kamatu od čak 17 posto. Slučaj s Enronom bio
je ogledni primjer korporativnog ponašanja u svijetu. Enron si je prvo uz pomoć Tuđmana i
njegovih najbližih suradnika osigurao zaradu između 150 i 200 milijuna preko gradnje
elektrane u Hrvatskoj. Nakon dolaska nove vlade pokušalo se promijeniti štetan ugovor za
Hrvatsku, ali se je Enron ponovo osigurao da na 18 mjeseci monopolski isporučuje struju
Hrvatskoj po 90 posto većoj cijeni nego što je tada bila na europskom tržištu. Negdje tih
dana Enron objavljuje veliki oglas u novinama u Hrvatskoj gdje su poručili kako je energija
roba i zato mora biti prepuštena zakonima tržišta. Kažu iz korporacije koja si je osigurala
višemjesečni monopol na isporuku struje. Slobodno tržište smo trebali čekati sljedećih 18
mjeseci. Na toj razlici u cijeni i Enronovoj zaradi od 30 milijuna dolara, Račanova vlada je
Enronu kompenzirala gubitak elektrane Jertovec. Kao tadašnji vođa opozicije Ivo Sanader
protestirao je zbog “poteza vlade prema Enronu i Bechtelu, jer se rasprodaje ugled Hrvatske
u svijetu”. Pogodite koja korporacija je platila ručak Račanu i Mesiću u Američkoj
trgovinskoj komori za vrijeme posjeta SAD-u 2000. godine. Kad već nemamo odgovorne
političare, morao nas je spašavati sam Enron svojom propašću pa smo krajem 2001. godine
prestali uzimati i plaćati najskuplju struju u Europi.
Račanova vlada se tajnim ugovorom iz 2001. godine odrekla upravljanja u HT-u nakon 2003.
godine, premda je na to imala pravo s obzirom da je vlasnik 49 posto dionica. Također su se
HT-u odobrila proizvoljna poskupljenja, monopol do 2004. godine, pa je Vlada čak potpisala
da će otežati ulazak konkurencije na tržište telekomunikacija što se kasnije i ostvarilo. Tako
su HT-u dane otvorene ruke da gomila svoje bogatstvo, iznosi ga van, a na obećanja ulaganja
u telekomunikacijsko tržište na koje se u istom ugovoru ta korporacija obavezala moralo je
se uvijek podsjećati. Na kritike potrošačkih udruga kako u Hrvatskoj plaćamo najveću cijenu
telefoniranja, veću čak i od nekih bogatih zemalja EU, glasnogovornik tada HT-a Marijan
Jurleka pokazao je kako savršeno usvaja bahatost globalnih korporacija izjavom: “Hrvatski
Telekom nije socijalna ustanova nego tvrtka koja prodaje svoje usluge. Ako nemate novca,
vjerojatno ne koristite taksi.” Istovremeno dok u javnosti kukumavče nad svojom teškom
sudbinom koju jedino mogu spasiti daljnja otpuštanja radnika, T-HT je pristao plaćati najam
poslovnih prostora u HoTo tornju nevjerojatnih 80 milijuna dolara u narednih petnaest
270
godina.
Odgovornost američke korporacije Baxter za smrt pacijenata na odjelu za dijalizu bila i više
nego jasna i nemjerljiva budući da se radilo o kvaru na njihovim dijalizatorima, puno se
manje problematizirala odgovornost Plive. Baxter je upozorio Plivu na probleme s
dijalizatorima 40 dana prije tragedije kada je 23 pacijenta umrlo. MUP-ov dosje o slučaju
jasno je pokazao kako su u Plivi upozoreni na smrtne slučajeve u Španjolskoj te kako trebaju
do kraja istrage zamijeniti dijalizatore koji su na kraju doveli do smrti bolesnika na odjelu za
dijalizu. U Plivi su u najboljoj korporativnom maniri sve negirali i u svom priopćenju
prikazali se kao žrtvom Baxtera. A iz Baxtera nisu rekli niti riječi o drugom tipu dijalizatora
koji su također ubijali pacijente. Slučaj je završio tipično za Hrvatsku – Baxter se nagodio i
platio odštetu bez suđenja, a Pliva je i dalje ostala najperspektivnija hrvatska korporacija.
Dok su korporacije zauzimale pozicije kako bi si osigurale mirnu budućnost, naši političari u
Saboru su jednoglasno izglasavali povećanje mirovina za sebe same ne mareći za ideološke
razlike. U bivšem sazivu parlamenta i vlade 158 dužnosnika sudjeluje u radu 164 privatna
poduzeća čime korupcija postaje sastavni dio naše političke elite. Da ne spominjemo kako su
se pozicionirali po nadzornim odborima raznih firmi. Niti sa slijedećom Sanaderovom
vladom juriš na odbore nije posustao. Također, niti direktori korporacija iz Hrvatskoj nisu
posustali za svojim zapadnim kolegama u prihvaćanju normalnosti situacije da njihove plaće
idu u nebesa, dok im radnici i radnice preživljavaju. Damir Vrhovnik i ostali menadžeri
Viktora Lenca primali su tako neko vrijeme dvije plaće – jednu u samom Lencu od 5 do 16
tisuća dolara ovisno o poziciji, te drugu od 4 do 9 tisuća dolara preko inozemne kompanije
razumljivo nazvane Viktor Overseas. Jedna od dobitnica nezasluženih primanja bivša
financijska direktorica Viktora Lenca Ana Ercegović lijepo je objasnila: “Plaće nisu bile loše,
daj ih Bože opet, a damu se ne pita za godine”. Direktori i menadžerska elita Lenca tako je u
samo mjesec dana zaradila kao i radnici brodogradilišta kojeg su upropastili u cijelih godinu
dana. U INA-i su, na primjer, kako bi prikrili ogromnu razliku između plaća najviših
menadžera i radnika izmislili tvrtku Kopun & Kopun preko koje vrh korporacije prima plaće.
Tako se INA predstavlja maltene kao samoupravna kooperativa nudeći frizirane podatke o
omjeru plaća između vrha korporacije i radnika kao omjer 1:4. O malverzacijama u INA-i
hrabro je govorila Vesna Balenović dobivši time otkaz. Rijetki su je čovjekoljupci i zaštitnici
ljudskih prava, od predsjednika do udruga uzeli u zaštitu i ponudili joj pomoć, a čak je i
pravosudni sistem odlučio stati se na stranu korupcije i korporacije.
Tajnost menadžerskih ugovora postala je svetinja za hrvatske korporacije, čak i za one koje
271
su u državnom vlasništvu. To je bilo povezano i s omalovažavanjem radnika tvrdnjama kako
nisu sposobni su-upravljati firmama u kojima rade. Tu predrasudu najbolje demantiraju
činjenice kako su upravo firme koje su preživjele privatizacijsku pljačku i koje su preuzeli
radnice i radnice kroz malo dioničarstvo, ne samo opstale, već i bile među uspješnijima.
Najbolje se odnos političke elite prema ljudima u Hrvatskoj može opisati onom poznatom
izjavom jednog brazilskog generala za vrijeme vojne diktature u toj zemlji koji je komentirao
stanje u Brazilu vizionarskim odgovorom kako ekonomija gura super, samo ljudi zajebavaju.
General je htio reći kako ljudi ne shvaćaju kako im je dobro. Nekoliko desetljeća poslije to je
postala mantra koja se baca s vrha piramide na sve one dole. Ljudi jednostavno ne shvaćaju
da im je dobro. I u Hrvatskoj vladajuće elite već nekoliko godina bacaju na ljude kletve kako
su nezahvalni, jer ne shvaćaju koliko se elita muči i rinta da bi svima bilo bolje. Zagrebački
operni bal maltene dođe kao povrat poreza. A želja za normalnim životom kao razmaženost.
Ne može se do kraja nabrojati čitav niz bisera koji su se proteklih godina iz usta i djela
vladajućih upućivali prema nezahvalnim mazama. U odnosu prema ljudima prvobitni hdz-ov
superhik kapitalizam karakterizirala je ponuda od dvije marke za kilo mozga. Nakon toga
navodno su nas uveli u fini i uglađeni kapitalizam. Tih finih pet godina najbolje je zaokružio
u tom vremenu predstavnik MMF-a u Hrvatskoj Dimitri Demekas tvrdnjom kako je besplatna
zdravstvena njega fikcija u ljudskim glavama. Ako je nešto besplatno, potražnja za tim je
beskonačna, zaključio je predstavnik finog i uglađenog kapitalizma. Naravno gospon’
Demekas je u pravu. Ljudi jako vole biti bolesni. Iskorištavaju sustav. Razmaženi su.
Političari se vole hvaliti kako smo jedna od najprosperitetnijih i najperspektivnijih zemlji u
regiji. No, na stranu prosperiteta i perspektiva, ostaje gola činjenica kako Hrvatska trenutno
upada u glib sve većeg duga koji je premašio 30 milijardi dolara. To je nevjerojatnih 80,5
posto domaćeg bruto proizvoda. Kada taj udio pređe 80 posto, zemlja se smatra
prezaduženom. Možemo se pohvaliti kako smo po tome najzaduženija zemlja u regiji sa
najvećim jazom između bogatih i siromašnih. U Hrvatskoj gornja trećina prisvaja 75 posto
bruto dohotka, dok donja trećina prisvaja 12 posto, čime smo na razini latinoameričkih
država. U zadnjih šest godina udvostručio se broj siromašnih. Po izračunima Svjetske bake
siromašnih u Hrvatskoj je tek 11,1 posto, dok je onih relativno siromašnih 16,9 posto. Prema
izračunima za siromaštvo koje koristi EU, u Hrvatskoj je 17 posto siromašnih. To su te
drugačije statističke podloge od onih koje su onomad ljutile ministra Crkvenca. Često se želi
umanjiti zaduženost zemlje svaljujući velik dio kolača od ukupnog duga na zaduživanje
stranih banaka, kao da banke djeluju u nekom zrakopraznom prostoru i kao da država nema
ništa s određivanjem okvira za njihovo poslovanje. Hrvatska je 2003. godine platila MMF-u
272
samo na kamate koliko je uložila u na školstvo. Magistar Đapić još je 2001. godine ponudio
rješenje: “Možda bi nas sankcije spasile zaduživanja”. Sada čak i naša politička elita
spominje granice duga, vodu do grla i nekakve plafone koji navodno prije nisu postojali.
Samo je nebo granica kad ne gledaš u ljude, jer ti je pogled gore negdje u oblacima.
Mekanim i putenim. Kao operni bal. Na višegodišnje gunđanje brojnih ekonomista i
stručnjaka kako je kretanje duga Hrvatske neodrživo, a posebno lelujanje na oblacima,
odmahivalo se rukom kao na… ono kad nas neko gnjavi pa gunđa li ga gunđa i ne shvaća
kako nam je dobro. Tada su se gunđala kritizirala kao babaroge koje malu djecu plaše
ponavljanjem argentinskog slučaja u Hrvatskoj. Ironija je kako Hrvatska nikada nije bila
bliže argentinskom slučaju upravo u trenutku kada ta zemlja izlazi iz krize, ali ne slušajući
savjete kolega i kolegica gospodina Demekasa. Naše i svjetske političke i ekonomske elite
uporno su nas uvjeravali kako dug Hrvatske nije alarmantan i kako je sve u redu. To je ono
što mi nismo shvaćali. Nikako nismo shvaćali da je nešto u redu kada nešto nije u redu.
Govorilo nam se kako dug nije alarmantan, kako podmirujemo sve naše obaveze i zapravo je
više problem što ljudi zajebavaju. Mada je svima jasno da se dogovornom politikom
političkih elita dug samo povećava. To je kao kad bi padali iz aviona s 10.000 metara bez
padobrana i na nekih osam, sedam tisuća metara vas se ide uvjeravati kako ne trebate biti
pesimist ili ne daj bože katastrofičar, jer još niste pali. Dapače lijepo je, vi letite. Dobro je,
jer još dišete. Sada smo preskočili 30 milijardi dolara. Ali nećemo biti niti razmaženi niti
katastrofičari. Pisat ćemo mi knjige i kad preskočimo 50 milijardi dolara. Nema frke. Nigdar
ni bilo da nekak ne bu bilo, tješi se na ovim područjima skromni čovo već stoljećima. I trpi. I
zahvalan je. Jedino nam može biti malo žao ovih “kulturno needuciranih građana i
građanki”, jer će slijedećih godina na balovima umjesto valcera trebati učiti tango. Biti će
teže se kreveljiti.
U Hrvatskoj tek počinje ozbiljna i otvorena rasprava o pozitivnim i negativnim posljedicama
ulaska u EU. Razlozi koji su se do sada nizali u ozbiljnijem bi društvu ako ne na osudu, naišli
makar na zdravu sprdačinu. Od trkeljanja istrošenih politikanata kako ćemo izgubiti sireve,
vrhnjeve, kulene i ostale gastronomske delicije do krajnje ksenofobičnih ispada kako će nam
stranci pokupovati sve nekretnine. Za razliku od ’90-ih. Tada nismo imali strance i bilo je
dobro. Bar smo znali na čemu smo, dvije marke = kilo mozga. Mada nitko nikada nije
objasnio gdje je dokazano da se naše domicilno stanovništvo obzirnije odnosi prema
nekretninama, prirodi i ljudima od nekog stranca. Stranac, taj vječiti pojam što ulijeva strah
i proizvodi bijesne sline kada treba odabrati laku metu. Puno je lakše pljucnuti na stranca,
na Drugoga nego li na primjer zahtijevati od vlastite države da se regulira što i naši i vaši i
njihovi, i domaći i strani smiju raditi s nekretninama, kako trebaju upravljati s njima, kako
273
tretirati radnike i radnice, koliko odvajati od profita za lokalnu zajednicu ili opće dobro.
A znamo li iskoristiti ono pozitivno što donosi EU? Primjerice, do 15. ožujka 2005. godine
naša politička elita nije predložila niti jedan jedini projekt zapošljavanja za koje bi sigurno
dobila novac od EU kroz program PHARE.
I dalje volimo gledati preko plota, utapati se u blentavim teorijama zavjere o ovima ili onima
koji imaju sveti zadatak da nam napakoste, premda je toliko toga kod nas vrijednosno
preokrenuto da svatko tko se želi baviti društvenim aktivizmom ima široku ponudu. Dok nam
se s oltara nameće koncept života stavljanjem naljepnice nenormalno na djecu začetu
umjetnom oplodnjom uz obavezno pozivanje na moral, pokornost i skromnost, crkva će u
Hrvatskoj potrošiti 5 milijuna eura na samo jednu zgradu Vojnog ordinarijata. Živimo i dalje
u zemlji gdje su “ludi za oružjem”. 236 tisuća građana registriralo je 394 tisuća komada
oružja, a po procjenama MUP-a na svako prijavljeno oružje treba dodati još tri neprijavljena.
Po trošenju lijekova sve više postajemo Zapad, s time da najviše trošimo na lijekove protiv
visokog tlaka, kolesterola i depresije. Živimo u zemlji koja bi mogla proizvoditi hrane za
izvoz, a opet uvozimo hrane za 1,4 milijarde dolara. Proizvodimo svega sedam proizvoda
dovoljno za naše potrebe. Hrvatska uvozi i sijeno. Istodobno s približavanjem EU, sve je
jasnije kako se seljak odavde neće moći nositi s visoko subvencioniranom robom iz EU. Ipak,
i naši seljaci vole se pozicionirati u subvencioniranu proizvodnju pšenice i kukuruza, a vrlo
malo kreće prema proizvodnji voća i povrća za koje ne postoje tolike prepreke u
subvencijama bogatih zemalja. Danas je u Hrvatskoj manje zadruga nego prije 100 i više
godina. Uspješna akcija dijeljenja iz supermarketa i pekara hrane koja se ne može prodati,
ali je i dalje dobra za konzumaciju, a koju je gradsko poglavarstvo Samobora pokrenulo
2002. godine na žalost nikada nije zaživjela šire. U procjenama se isticalo kako se u samom
Zagrebu godišnje baci između 8 i 10 tisuća tona hrane. U Hrvatskoj nije rijetkost da se
stvaraju divlja odlagališta uz vodocrpilišta. Vrlo je vjerojatno da otpad odlažu upravo ljudi
koji i piju vodu iz tih vodocrpilišta, jer žive u tom području. Struju plaćamo skuplje od ljudi
koji žive u Londonu ili Monaku, Finskoj ili Australiji, a najviše od svih tranzicijskih zemalja.
Hrvatska je među posljednjima po korištenju obnovljivih izvora energije u Europi. U Zagrebu
se reciklira svega 8 posto otpada. 2003. godine skupilo se 6500 tona papira, a na deponijima
je završilo 50.000 tona papira. U Zagrebu se svake godine spali više od stotinu reciklažnih
spremnika, najčešće upravo onih za papir, a 40 posto pitke vode propadne zbog dotrajalih
cijevi. Hrvatska je toliko nagomilala devizne rezerve da joj bilo koji novac dobiven stand by
aranžmanima MMF-a nije ništa drugo do kikiriki. Ipak Hrvatska ne koristi te novce za
vlastiti razvoj ili pokrivanje duga, nego non-stop uzima kredite od MMF-a u iznosima od
274
svega po par stotina milijuna dolara (nekad manje nekad više) kako bi pristala dalje
obezvrjeđivati radnike i osiromašivati stanovništvo. Uz sve veći dug koji će ti građani
otplaćivati. MMF s druge strane igra svoju igru i ne da Hrvatskoj koristiti novac iz deviznih
rezervi, jer bi to značilo da nismo stabilni, pa nam tako stabilnima nude nove i nove
aranžmane. MMF određuje ugled neke zemlje. Nova HDZ-ova vlada prihvatila je u drugoj
polovici 2004. godine MMF-ov zahtjev za daljnjom i ubrzanom privatizacijom.
Pokojni dr. Branko Horvat je predlagao obustavu rasprodaje društvene imovine, obustavu
suradnje s MMF-om kroz stand-by aranžmane, uvođenje poreza na uvoz i dobivenim novcem
stimuliranje izvoza (čime bi se spriječio udar od devalvacije kune). Dr. Horvat je shvaćao da
je “slobodna trgovina korisna za zemlje na približno istoj razini razvoja, inače ekonomski
moćniji eksploatiraju slabije” (Milan Gavrović, Feral Tribune # 995, 15.10.2004.). Zato i je
zagovarao carinsku uniju balkanskih zemalja. Time je dao jednu od najboljih definicija
slobodne trgovine i zašto ona danas ne funkcionira na korist siromašnih. Dalje je predlagao
dr. Horvat investicijske banke za industriju i za poljoprivredu, jer je bio svjestan da od ove
moćne gomilice banaka koje djeluju u Hrvatskoj, ali pare broje drugdje neće biti ništa u
smislu razvojne politike. Uz participaciju radnika u upravljanju te uz samoupravljanje u
državnim i pretvorbom opljačkanih poduzeća zaokružio je priču prema pravednijoj i boljoj
Hrvatskoj. Naravno, dobro potkoženim nacionalistima dizala se kosa na glavi od ovako
bogohulnih prijedloga, premda je ironija sudbine da je danas Hrvatska upravo zahvaljujući
njima postala kolonija, a da se, gle slučaja, najviše trguje upravo za zemljama Balkana. Samo
što su i one same danas kolonije. Jer su balkansku uniju osnovale vodeće banke u regiji i par
korporacija i sada mogu mirno na slamčici sisati sve što se stvaralo u drugoj polovici 20.
stoljeća u ovim područjima.
Što se tiče tuširanja zelenom bojom curi li ga curi. Vrlo brzo su i ovdje uhvatili globalne
trendove. HT se 2001. godine oglasio povodom dana Planete zemlje kao ekološka firma koja
opskrbljuje svoje bazne stanice solarnim panelima uz citate poglavice Seattlea. Reklamu
prati veliki naslov: Zemlja ne pripada čovjeku; čovjek pripada zemlji. Kaže korporacija koja
si je jeftino osigurala sve za što je u ovoj zemlji taj čovjek desetljećima izdvajao za razvoj
telefonske mreže i infrastrukture. HT se 2002. oglasima preko čitavih stranica hvalio s
dobivenim certifikatom ISO 14001 koji garantira prihvaćanje ekoloških normi i brigu za
okoliš. Na reklami u novinama djevojka leži na ruksaku kraj neke rijeke i uživa. U pozadini
obrisi stabala i vode, a ona čita knjigu. Neku pametnu, tipa “Funky Bussines” ili slično.
Negdje u isto vrijeme HT je unakazio svojim kablovima korčulansku tvrđavu Fortecu i spičio
svoju antenu za mobitele na vrh tvrđave pa da vidiš kako se leluja na vjetru i širi vibracije
275
ISO standarda. Američki će veleposlanik u Hrvatskoj Lawrence Rossin između ostalih
organizirati “Noć tisuću večera” za razminiranje Hrvatske. Rossin tu večeru neće
organizirati u svojoj zemlji, jer ona nije potpisnica Sporazuma iz Ottawe kojim se zabranjuje
korištenje nagaznih mina protiv ljudi. Tako se Rossin licka kao humanitarac plaćajući borbu
protiv mina dok zemlja koju predstavlja istovremeno zarađuje masne pare na proizvodnji tih
istih mina i sije ih po planetu. Robert Frank njegov nasljednik u kolumni koju mu je poklonio
Jutarnji list (01.12.2003.) zaziva globalnu koaliciju protiv AIDS-a i “intervenciju bogatih”,
premda je upravo njegova zemlja zajedno s farmaceutskim korporacijama nekoliko puta
sprječavala slobodniji i lakši pristup lijekovima za siromašne ljude. GlaxoSmithKline
organizira 2002. godine koncert s hip-hop izvođačima u zagrebačkoj Tvornici pod punim
pokroviteljstvom tadašnjeg predsjednika, premijera i predsjednika sabora. Glaxo je hrabar i
odlučan uhvatiti se u koštac s problemom AIDS-a – dijeli kondome i crvene mašnice u
Hrvatskoj uz poruku kako je njima svaki dan, dan borbe protiv te bolesti. Mali letak
sastavljen od ISAAA-e dijelila je 2002. godine u Hrvatskoj ambasada SAD-a novinarima kako
bi se time utjecalo na njihovo pisanje. U pamfletu se ističe kako ga je veleposlanstvo SAD-a
pripremilo na temelju podataka Međunarodne službe za nabavu poljoprivrednobiotehnoloških aplikacija (ISAAA) pa imamo pozivanje na “znanstveno utemeljene podatke”,
isticanje sigurnosti GMO hrane za ljude, njene isplativosti i nepotrebnost da ju se označi.
Nigdje se ne navodi kako institucionalnu podršku ISAAA dobiva od, između ostalih,
korporacija Bayera, Monsanta, Pioneer Hi-Bred Internationala (u vlasništvu DuPonta), dok
predstavnik Syngente sijedi čak i u upravnom odboru. Slično, zvuči i publikacija u korist GM
hrane naslovljena Hrana – dobivena iz biljaka oplemenjenih genetičkim inženjerstvom, kao
rezultat suradnje Hrvatske udruge genetičkih inženjera i San Diego Center for Molecular
Agriculture (SDCMA i HUGI, 2003). Obojana publikacija puna je fraza o znanstvenoj
objektivnosti, znanstvenicima koji rade u javnim ustanovama i izjavama kako “se rasprava o
toj temi ne može prepustiti ni velikim multinacionalnim kompanijama…”. No, jednostavna
potraga otkrit će da su sponzori “javnih znanstvenika” iz SDCMA-e upravo velike
biotehnološke korporacije poput Monsanta, Syngente, DuPonta, Cargilla i Monsanta te
brojnih drugih. Hrvatska, gdje je kod stanovništva odbijanje GM hrane nešto više od
europskog prosjeka i kreće se oko 80 posto, konačno je u srpnju 2003. godine dobila prve
zakone koji su se trebali brinuti i o GM hrani i o eventualnoj proizvodnji. Zakon(i) su čekani
godinama, uz stalno odugovlačenje zbog pritiska SAD-a. S tim zakonom odugovlačenje s
uvozom GM sjemena može se protegnuti i na godinu dana, što bi trebalo obeshrabriti mnoge
koji bi se odlučili na taj potez. Hrvatska je također prihvatila deklariranje hrane i “načelo
predostrožnosti”, a u Zakonu o zaštiti prirode je određeno kako se GM sjeme ne smije sijati
276
u zaštićenim područjima prirode, na područjima prirodnih vodotoka, ali i na područjima gdje
se stanovništvo bavi ekološkom poljoprivredom i turizmom. Tako je već unaprijed stvorena
tzv. ekomreža koja se prostire na oko 30 posto teritorija Hrvatske (Večernji list,
23.10.2003.). Problem se javlja, jer nije definirana veličina tzv. tampon zone između
eventualnog polja s GM usjevima i ostatka okoliša, kao i mogućnost da dio podataka
potrebnih za dobivanje dopuštenja za GM usjeve može biti proglašen tajnim, a o tome će
odluku donositi Ministarstvo zaštite okoliša. Također kako smo mogli vidjeti 2004. godine s
aferom o pronalasku GM sastojaka u proizvodima na prehrambenim policama, sistem
kontrole je potpuno neefikasan i tko zna koliko je u Hrvatskoj proizvoda koji sadrže GM doze
veće od dopuštenih. Posebno zabrinjava ondašnji pokušaj nečega što se zove Ministarstvo
zdravstva da umanji problem i zataška cijeli slučaj. Pioneer koji je u vlasništvu DuPonta,
1999. godine nelegalno na šest lokacija u Hrvatskoj provodio je testiranja sa svojim GM
kukuruzom (Kuhar, 2003). Korporacija Pioneer nije nikada odgovarala zbog toga. Pioneer je
inače 2004. godine zagadio svojim GM sjemenom 1790ha u Hrvatskoj bez da je ikoga
obavijestio o vrsti sjemena. Pioneer je inače vlasnik certifikata ISO 9001 za sistem
kvalitetnog menadžmenta za pokuse. Inače, seljaci u Hrvatskoj i dalje kupuju sjeme Pioneer.
Novi zakon koji regulira puštanje u uzgoj, promet i korištenje GMO-a, donesen u svibnju
2005. godine još je više nedorečen i pun mogućnosti za dvostruka tumačenja te kolizije s
drugim zakonima i prihvaćenim Nacionalnim strategijama RH-a. Također, premda Zakon to
zahtijeva na policama u trgovinama još uvijek nema deklariranja proizvoda ukoliko sadrže
GMO-e.
Nexe grupa, čiji je dio tvornica cementa Našicecement, financira projekte održivog razvoja i
aktivnosti u lokalnoj zajednici. Ironija je da su upravo svoju tvornicu, gdje se nalazi i selo
Zoljani, odveli daleko od održivog razvoja i razvoja lokalne zajednice. Doduše, radili su oni u
lokalnoj zajednici opskrbljujući cementnom prašinom ljude, krovove, polja, životinje i druge
članove zadovoljne lokalne zajednice. Mještani Zoljana nikad nisu tražili premještaj tvornice
niti njeno potpuno zatvaranje, već samo da ih se prestane trovati, no sprega lokalnih
moćnika i vodstva Našicementa zaštićenih i od strane političara u Zagrebu i korumpiranog
sudstva ostavila je i dalje mještane Zoljana da bježe u svoje kuće kada ih održivo-razvojna
prašina krene stizati. Nekoliko mjeseci nakon što je slučaj sela Zoljani dospio u javnost
Našicement objavljuje ogromne oglase u novinama kako su sada fakat ekološki osviještena
firma jer su ulagali u rješavanje problema iz područja zaštite okoliša s nekoliko milijuna
maraka uz samopohvalu kako oni umjesto zemnog plina kao glavno gorivo koriste ugljen. Za
to velebno otkriće ugljena kao ekološkog izvora energije dobili su suglasnost tadašnjeg
Ministarstva okoliša.
277
McDonald’s Hrvatska organizira ekološki kviz u suradnji s Prirodoslovnim muzejom u
Zagrebu za učenike OŠ J.J. Strossmayera, I. Mertza i I. Gundulića. Tema kviza bila je i
naslov izložbe u muzeju “Opstanak ili nestanak”. Ako niste znali, prvo mjesto osvojila je
škola J.J. Strossmayera. Mirjana Benić, osoba za odnose s javnošću McDonald’sa u Hrvatskoj
ima revolucionarno rješenje. Na pitanja radnika i radnica smiju li organizirati sindikat, ona
odgovara kako se “time” mogu baviti u slobodno vrijeme. Radnici i radnice nisu organizirali
sindikat kojim bi se bavili u slobodno vrijeme. Mirjana Benić koja je stručnjak za ono što
korporacije lijepo nazivaju “human resources” područje zaključuje kako onda oni uopće ne
žele sindikat. I ponosna je kako rješava problem ljudskih resursa. Jebo sindikat klikne ona,
ako imaju problema, “radnici se uvijek mogu obratiti meni osobno”. Ne samo to, ona za bilo
kakve probleme radnika nudi i sastanke izvan radnog vremena, izvan restorana “nasamo,
gdje mi sve mogu priznati” (Vjesnik, 17.09.2000.). Čovječe, ovo već zalazi u svećeničke
privilegije. Inače, u McDonald’su je radnicima zabranjeno zadržati napojnicu i moraju je
staviti u blagajnu korporacije.
Dalmacijacement uručuje i podiže lokalnim osnovnim školama zelene zastave za brigu za
okoliš. INA se brine da bude OkolINA i istraživanjem nalazišta nafte i plina u Albaniji u
laguni Narta koja je drugo mjesto u toj zemlji po bioraznolikosti. Premda se i u studiji o
utjecaju na okoliš priznalo kako će istraživački radovi dovesti do odlaska i uginuća brojnih
životinjskih vrsta, iz OkolINA-e su odgovarali kako će taj negativni utjecaj biti prisutan samo
tokom istraživačkih radova. Nisu odgovorili da li očekuju procvat biljnog i životinjskog
svijeta ukoliko rezultati budu pozitivni pa se počne s iskorištavanjem fosilnih goriva.
278
POKRET U HRVATSKOJ
Kada bi si željeli skratiti posao odmah bismo ovdje zaključili kako alterglobalizacijski pokret
ne postoji u Hrvatskoj. Ipak, razloge za to prije treba potražiti u nerazvijenom civilnom
društvu, slabom osjećaju individualne odgovornosti kod prosječnog građanina ili građanke,
pa i stagnacije aktivizma na tim pitanjima zbog gotovo desetogodišnjeg bavljenja ratom i
ratnim posljedicama. Poseban problem predstavlja loša komunikacija i razumijevanje između
različitih generacija aktivista. Velik dio aktivista starije generacije razvijao se tokom ratnih
godina i dugo se bavio pitanjima vezanim za posljedice rata te ljudskih prava. S druge strane
dio mlađe generacije, upijao je slike iz Seattlea i drugih prosvjednih okupljališta, te ih puno
više zanima globalne sheme. I dok je prvoj skupini često trebalo dugo da poveže loše stanje
s ljudskim pravima te militarizirani govor koji je prevladavao u regiji s posljedicama procesa
globalizacije, drugi su se vrlo često zanosili aktivizmom svojih zapadnih kolega, ne
razmišljajući o lokalnom kontekstu. Tek se posljednje dvije tri godine počelo s nadilaženjem
tih dviju pozicija u svijest o lokalnoj situaciji i globalnoj solidarnosti. Unatoč činjenici kako u
Hrvatskoj ne postoji pokret koji bi se bavio pitanjima globalizacije, mi ćemo ukratko
spomenuti neka grupiranja oko tih pitanja te organizacije ili inicijative koje se njima bave.
Akteri su slični kao i u svijetu: mirovne i antiratne organizacije, grupe za ljudska prava i
prava manjina, ekološke organizacije, ženske organizacije, anarhističke grupe i neformalne
skupine, alternativne kulturne inicijative, sindikati, aktivisti koji se bave komunikacijskim
tehnologijama i novim medijima i tako dalje. Dakle, ne mislim kako u Hrvatskoj ne postoje
akteri pokreta kao i drugdje u svijetu, već više ističem još uvijek određenu nezrelost i
slabost tih aktera da se zajedno odrede prema temeljnim pitanjima oko procesa
globalizacije. Komunikacija između njih odvija se po ad hoc principima, a suradnja nije
vidljiva osim ako se ne radi o nekoj većoj akciji. Ova kritika se ne odnosi na funkcioniranje
tih organizacija i grupa samostalno, gdje imaju sve više uspjeha, već samo ukazujem na
nepostojanje vidljivog pokreta u Hrvatskoj, pokreta koji bi se bavio pitanjima procesa
globalizacije. Također, da me se krivo ne shvati, razlozi tomu često i nije toliko odluka i volja
samih aktera, koliko neke objektivne prilike da se radi o zaista malom broju ljudi, slabo
razvijenoj potrebi šire javnosti da se aktivnije odrede prema pitanjima koja je se tiču, vrlo
čestom nedostatku sredstava i vremena i tako dalje.
Kao prvu pojavu aktera pokreta možemo navesti akcije koje je organizirao Attack –
Autonomna tvornica kulture. Za vrijeme prvih Karnevala protiv kapitalizma, Attack je i 1998.
279
i 1999. godine organizirao akciju Ulice ljudima sa sličnim porukama kao i u cijelom svijetu.
Ipak, potpuno otvoreno u odnosu na globalni pokret postavila se Inicijativa protiv
ekonomske globalizacije (IPEG) stvorena 2000. godine. IPEG je bio prvi izlazak u javnost
aktera civilne scene pa niti samo ime nije slučajno odabrano, jer je preuzeto od čeških
aktivista koji su isto nazvali svoju inicijativu protiv tadašnjeg sastanka MMF-a i Svjetske
banke u Pragu. Time su aktivisti iz različitih organizacija i skupina u Hrvatskoj željeli
pokazati gdje vide suradnike u globalnim razmjerima. IPEG je i stvoren kako bi se kroz tri
dana predavanja, direktnih akcija i prosvjeda izrazila podrška aktivistima u Pragu. Način
rada i okupljanja takvih inicijativa biti će korišten i kasnije isto kao i na početku kod IPEG-a.
Dakle, stvara se nekakva neformalna ad hoc koalicija ili inicijativa koja se vrlo brzo ugasi
nakon konkretnog događanja. Iz razgovora s pojedinim akterima može se saznati kako su
neki tada mislili da će takve inicijative ili okupljanja poprimiti stalan karakter, ali vrlo brzo
su uvidjeli da je takvo što još uvijek teško očekivati u Hrvatskoj. Kroz tri dana IPEG-a
organizirana je kritična masa, brojna predavanja vezana za globalizaciju, eko plac s lokalnim
proizvođačima zdrave hrane, prosvjed na Cvjetnom trgu, dijeljenje besplatne hrane i
direktna akcija blokiranja MMF-ovog ureda u Zagrebu na više od pola sata uz prebačen
transparent preko aktivista na kojem je pisalo – Prag zove, Zagreb odgovara. Javnost je
uglavnom reagirala s čuđenjem, jer su teme o kojima su akteri civilnog društva počeli
govoriti bili novi i tek nakon sve intenzivnijeg upletanja MMF-a u ekonomiju, afera s
Enronom, Deutsche Telekomom i slično počeo se osjećati prodor globalizacije i u Hrvatskoj.
Novinar Vjesnika Dean Sinovčić (27.09.2000) dobro je zaključio kako se radilo o “pionirskom
pokušaju”. Možemo reći kako se se aktivisti u Hrvatskoj i civilna scena globalizirali i prije
same Hrvatske i njene javnosti. Mediji su bili uglavnom pozitivno orijenitrani prema cijeloj
priči uz par pokušaja jeftinog senzacionalizma pa tako Večernji list (06.08.2000.) objavljuje
na naslovnici “Urbana gerila 26. rujna blokirat će Zagreb”, a tjednik Nacional ne čak samo
to, već prišiva pokretu sposobnost telekineze i stavlja naslov “Aktivisti će prosvjedom u
Zagrebu, blokirati sastanak Svjetske banke i MMF-a u Pragu”. No, onda slijedi prava fora.
Dejan Đurković objavljuje tekst u Vjesniku (07.09.2000) protiv IPEG-a uz naslov
“globalizaciji se i na Zapadu protive tamošnji ‘gubitnici'”. Mjesec dana kasnije izvjesni Dejan
Đurković u novinama iz tadašnje Jugoslavije Danasu (7-8.10.2000) objavljuje gotovo isti
tekst o IPEG-u. Ipak ga prilagođava lokalnim potrebama pa svoju “hrvatsku kritiku
gubitnika” globalizacije obogaćuje “ženom s cvetom u kosi”. Đurković, a svaka sličnost s
osobom iz Vjesnika je namjerna i neslučajna piše o “hrvatskom i srpskom strahu od
globalizacije” prozirno povezujući prosvjednike u Zagrebu s idejama Mire Marković(?!)
zaključujući kako bi IPEG bio dobar kao zagrebačka podružnica Jugoslovenske levice. No,
280
kao što sam rekao, mediji su uglavnom korektno opisivali stavove aktivista i aktivistkinja bez
nekakvih preuveličavanja i glupiranja.
Slična akcija ponovljenja je dvije godine kasnije kroz inicijativu Drugačiji svijet je moguć.
DSM je bio samo veći, ozbiljniji, međunarodnog karaktera, i s prosvjednom povorkom kroz
grad, a sve je trajalo četiri dana. Nikad se prije nije nalazilo snage za organizaciju takvog
obima. Povod je bio sastanak Svjetske banke i MMF-a u Washington D.C.-ju te porast nasilja
na Bliskom Istoku. Dvodnevna konferencija na Fakultetu političkih znanosti protekla je iznad
svih očekivanja sa stalnim zanimanjem studenata i drugih zainteresiranih. Grupiranje ljudi
na glavnom zagrebačkom trgu s pitanjima i interesom za informacije o MMF-u i Svjetskoj
banci, militarizacije svijeta i drugih bliskih pitanja bio je znak organizatorima kako u
Hrvatskoj raste zanimanje za probleme globalizacije. Ljudi su bili posebno oduševljeni
kolektivom Hrana ne oružje koje je dijelio hranu upozoravajući na ogromna sredstva koja se
ulažu u industriju oružja, dok je stotine milijuna ljudi gladno uz obilje hrane. Također se
ljudima i po nekoliko puta moralo objašnjavati kako na sajmu “Uzmi ili ostavi” ne trebaju
ništa platiti za uzetu robu. Slični sajmovi vani se organiziraju kao stalna mjesta gdje ljudi
razmjenjuju predmete i stvari koje im ne trebaju ili ne žele koristiti, a uzimaju one koje im
trebaju. Tako se stvaraju autonomni ekonomski prostori gdje ljudi obavljaju razmjene bez
korištenja novca. Šarena povorka koja se kretala kroz grad zaustavila se pred zgradom
HNB-a gdje je sjedište MMF-a za Hrvatsku (zanimljivo, zar ne?). Na čuđenje aktivista
povorku je tada prvi put cijelim putem pratila oklopljena specijalna policija, slika koja će
kasnije postati uobičajena. DSM je bio zanimljiv zbog još jedne stvari. Naime, od tada
počinje kontinuirano i predano praćenje aktivista od strane policije ili sličnih još tajnijih
službi. Ono što je aktiviste nasmijavalo do bola u stomaku, a zadržalo se i do danas, jest
prozirnost agenata i agentica koje su imale tu tešku zadaću. Njihovo vrpoljenje, zapisivanje
u notese, tapkanje sa mjesta na mjesto i uobičajeni pogled – bože, šta me snađe ili ‘bem ti
poso i onog tko me tu stavi, odavali su im pedigre na kilometre. Posebno je sve postalo
zanimljivo kada je neka od osoba iz tajnih službi nazočila gotovo svim Subverzijama,
večerima ponedjeljkom u net klubu Mama na kojima su aktivisti gledali filmove, raspravljali,
dogovarali akcije i družili se. Aktivisti nisu mogli vjerovati kada bi dotične osobe predložile
nekome od nas da se priključe nekoj od inicijativa ili grupa glumeći zainteresiranost. Ljudi s
aktivističke scene su time na vlastitoj koži osjetili svu paranoju policijsko-špijunskog sustava,
koji su se filali slikama iz Genove i očekivali u Zagrebu kaos i lom. Vjerojatno su sličnim
napuhavanjima pravdali vlastiti rad i sredstva. Da je riječ o ljudima koji o aktivističkom
svijetu pa onda i o alterglobalizacijskog pokretu ništa ne kuže bilo je jasno kada je jedna od
osoba iz tajne policije ne skrivajući svoj identitet vapeći zapitala prije tada nadolazećeg Gay
281
Pridea: “Ma dobro kužimo mi vas na što brijete, to MMF i Amerika, ali zašto podržavate ove
pedere kad su oni instruirani i financirani iz inozemstva protiv kojeg se vi borite”. Policija je
kasnije uvijek tvrdila da nas tajno nadgleda zbog naše sigurnosti, a prosvjedi i akcije su se
nastavile.
Možemo reći kako je kulminacija svih tih nastojanja i djelovanja bila inicijativa Dosta je
ratova, stvorena 2003. godine s namjerom protesta protiv tada sve izvjesnijeg rata protiv
Iraka, ali i pritiskom na vlast u Hrvatskoj kako bi što više ostala izvan tog rata. Jedna od
najefektnijih poruka je bila – Prošli smo rat, ne želimo ga drugima. Dosta je ratova je okupila
nekoliko tisuća ljudi na glavnom zagrebačkom trgu, što je do tada, ne računajući Radio 101
s kojim se i ne može uspoređivati, bilo nezamislivo za civilnu scenu. Dosta je ratova bila je
najbolja akcija ikad organizirana od civilne scene u Hrvatskoj. Spontanost organiziranja,
maksimalno uvažavanje i poštivanje različitosti, te zaista predan višemjesečni volonterski
rad, rezultirao je akcijom na koju civilna scena zaista može biti ponosna. Ovdje se na najbolji
način pokazalo povezivanje globalnih pitanja s lokalnim kontekstom. Aktivistima i
aktivistkinjama bilo je važno solidarizirati se s globalnim mirovnim pokretom i iskazati stav
protiv rata u Iraku, ali isto tako ništa manje nije bilo važno prisliti Račanovu vladu da se
ogradi od rata i uskrati podršku američkom ratnom stroju. U ovom prvom kao što znamo
globalni pokret nije uspio, ali u ovom drugom lokalni pokret je velikim dijelom uspio
posebno ako usporedimo s danima kada su se potpisivali dokumenti podrške SAD-u unutar
Vilnuške skupine. Naravno, sve to nije zasluga samo aktivističke scene, već prije svega i
medija, nezavisnih intelektualaca kao i stava najšire javnosti. Ono što je bilo lijepo jest
promatrati samoorganizirano nicanje od lokalnih inicijativa po cijeloj Hrvatskoj kroz vlastite
pristupe i projekte, do akcija drugih nevladinih udruga, kazališnih skupina, škola i vrtića.
Dosta je ratova bila je naporna kampanja, akcija, projekt i zbog gomile događanja u svega
par mjeseci. Organizirana su mnoga predavanja i tribine u Zagrebu te gostovanja aktivista
po drugim gradovima, potpisivanje peticije po hladnoći, svakodnevni nijemi prosvjedi pred
američkom ambasadom u Zagrebu i drugo. Policija je tu aktivno počela trenirati strogoću, a
bilo je i očito kako ih sve to aktiviranje živcira pa su na rubu Koncerta za mir na Filozofskom
fakultetu uhapsili nekoliko ljudi pod izgovorom da su bili maskirani. Policija je tada
zaprijetila da će na prosvjedu Bukom protiv rata koji se trebao održati svega par dana
poslije, uhapsiti svakog tko bude bio maskiran. Ovakva idiotarija stvarno nije mogla proći pa
je policija dobila i zasluženu packu u medijima. Sve je to bilo i krajnje kukavički, jer je
policija potencirala sukob tamo gdje ga uopće nije trebalo biti i snažila ego na doslovce
balavcima za njih, dok se na otvoreno pozivanje na mržnju od strane desničarskih skupina
uvijek držala suzdržano. Kao oblik protesta brojni su prosvjednici na Bukom protiv rata bili
282
maskirani. Bilo je super gledati te opasne Paje Patke, pripadnike oceanskih urođenika i
šarena lica. Kao što je i najavljeno maskirani nisu razorili grad. Ova povorka je bila mnogo
manja od prethodne, sa svega par stotina ljudi, ali zato krajnje bučna. Vjerojatno se tu
skupio i bijes i umor ljudi koji su već tjednima organizirali cijelu priču, kao i svih koji su
osjećali nezadovoljstvo što je rat ipak počeo. Ovaj prosvjed bio je pod posebnim tenzijama ne
samo zbog policije, već i zbog sve jasnijih pukotina ne ljudi unutar Dosta je ratova, već same
inicijative i onih koji su se vrtili oko nje. Negdje dan dva prije prosvjeda atmosfera zbog
postupka policije bila je usijana i bez toga. Na posljednjem sastanku jedan dio aktivističke
scene zahtijevao je radikalniji pristup prosvjedima. Radikalnost se ogledala u prijedlogu da
se iz povorke bacaju jaja na američku ambasadu. Velik dio organizacijskog tima Dosta je
ratova bio je protiv ideje, jer je povorka najavljena kao mirna i u povorci će biti i starci i
djeca i općenito ljudi koji ne odobravaju nikakav oblik konflikta s policijom. Ovim postupkom
bili bi dovedeni u opasnost uz mogući osjećaj da su izmanipulirani. Inicijativa Dosta je ratova
odbila je taj prijedlog, ali je rasprava o njemu uzela toliko energije i vremena da se na
mnogim licima zaista osjetilo zasićenje i umor. Globalne aktivističke peripetije stigle su u
Hrvatsku. Nakon super bučnog prosvjeda stvari su se nekako neprimjetnim tokom počele
gasiti. Do sljedeće prilike i potrebe. Kao što rekoh, na gotovo sve priče i pričice oko Dosta je
ratova civilna scena može biti ponosna. Bez ikakvih fondacija, uz čisti predani rad, brdo
smijeha, mašte i solidarnosti scena u Hrvatskoj je pokazala kako se može nositi i sa
najobimnijim kampanjama i akcijama. Jedino se uvijek postavlja problem kontinuiteta.
Ono što je posebno karakteristično za Hrvatsku je “dijalog gluhih” između sindikata,
farmera i civilne scene. Dok u gotovo svim zemljama gdje pokret ima ikakve uspjehe te
skupine čine temelj pokreta i usmjerene su na međusobnu suradnju, u Hrvatskoj ukoliko ne
računamo neke zajedničke seminare, konferencije ili slično, nije bilo značajnije suradnje
između ovih društvenih aktera. To dovoljno govori i o samim tim akterima. Nezavisni
hrvatski sindikati (NHS) su krajem 2001. godine ispred zgrade MMF-a organizirali prosvjed
“za globalizaciju dostojanstva i blagostanja” uz poruku “ne lancima MMF-a i Svjetske
banke”. Doduše, bilo je pokušaja od strane anarhističkih grupacija da pomognu radnicima u
štrajkovima pa se kroz kolektiv Hrana ne oružje donosila hrana radnicima i radnicama za
vrijeme štrajka u tvornici NIK, Croatibusu, a organizirana je i tribina s radnicima iz PPK
Valpova. Premda je svaki od tih susreta bio pun nade i međusobnog poštivanja te
zahvaljivanja od strane radnika i radnica, nema kontinuiranog i vidljivog nastavka. Nekakvoj
suradnji sigurno neće pomoći ovogodišnje sramotno prihvaćanje svih sindikalnih središnjica
(osim NHS-a) odluke Sanaderove vlade o zabrani prosvjedovanja 100 metara od zgrada
Sabora i Vlade. U tom kontekstu trebamo i pohvaliti vrijednu inicijativu civilne scene Matija
283
Gubec, gdje su svoj doprinos i dali ljudi iz NHS-a, a koja je 2005. godine organizirala
prosvjede protiv gore spomenute vladine odluke o zabrani prosvjedovanja pod njihovim
prozorima.
Što se tiče nekih konkretnih alternativa tek se tu od aktera civilnog društva očekuje
drugačiji svijet. Treba priznati kako je danas situacija s aktivizmom u Hrvatskoj puno bolja
nego prije deset, pa i pet i manje godina. Danas se obični ljudi sve više sami organiziraju u
inicijative protiv odlagališta, uništavanja prirode i drugih važnih razloga. Stanovnici Jaruna
uspjeli su spriječiti izgradnju benzinske crpke u Horvaćanskoj ulici danonoćnim prosvjedima
2000. godine. Njihova borba je počela još 1998. godine, ali se nisu predali, ostali su skupa i
očuvali zelenu površinu. Ponovno su morali na ulicu 2003. godine i sprječavati bagere i
kamione koji su krenuli s radovima na izgradnji benzinske pumpe. Kao sličan primjer
možemo navesti i Ferenčicu i borbu njenih stanara da zadrže park koji je trebao biti rušen u
korist izgradnje još jedne stambeno poslovne betonjare. Također stanovnici naselja Zapruđe
uspjeli su spriječiti izgradnju benzinske pumpe iste godine. I drugdje po Hrvatskoj izrastaju
priče lokalnih otpora uništavanu okoliša i zdravlja ljudi. Takve priče bile bi nemoguće u
devedesetima. Ljudi se osjećaju slobodnije u smislu da su sve više spremni preuzeti
odgovornost i izraziti javno svoj stav. Akcije koje s otpadom, hranom i drugim rade udruge
kao što su Bokci ili akcije s djecom kao što radi udruga Sineki, ekološki aktivizam protiv
GMO-a i projekta DružbaAdria, borba udruga Iskorak i Kontra za njihova ljudska prava, te
druge grupe i inicijative daju nam razloga za korak dalje.
No, i dalje smo daleko od društva s aktivnim pojedincima i pojedinkama, a od zadovoljnog
uspoređivanja s prošlim vremenima malo ostaje zadovoljstva ako se u sadašnjosti ne
izgrađuju temelji za budućnost. Tek smo na pragu stvaranja autonomnih centara i slobodnih
zona u kojima se širi tolerancija i solidarnost. Centri za žene i djecu žrtve nasilja, imanja s
organskom poljoprivredom, alternativni kulturni centri, razvijanje slobodnog softvera i
otvorenog koda, sigurna mjesta za ljude neovisno koga i gdje žele ljubiti, zelena energija za
raju itd… sve je to dio zajedničke priče u traganju za drugačijim svijetom. Trenutno se u
Hrvatskoj razvijaju projekti koji spajaju socijalna i ekološka, politička i rodna te brojna
druga pitanja i biti će zanimljivo gledati razvoj tih verzija drugačijih svjetova u Hrvatskoj.
284
MALI LJUDI STVARAJU VELIKE PRIČE
Ja sam svjestan kako je mnogo glamuroznije biti na barikadama ili s maramom
preko nosa nego što je biti na sastancima s aktovkom, ali mislim kako više
postižemo potonjim putem.
Bono Vox, U2
Da Bono, sigurno je glamurozno biti na prosvjedima, na barikadama kada te policija
pendreči. Klanjamo ti se do poda što izdržavaš sve te teške i naporne sastanke, kavijare i
skupa vina, klanjamo ti se do poda što nisi glamurozan kao ekipa koja se šetucka po
prosvjedima s maramama preko nosa. Znamo da nema ništa glamurozno u rukovanju s
Wolfowitzem ili nekim sličnim kako bi pokrenula borba protiv siromaštva. Za razliku od
pjevača banda kojeg mnogi poznaju po odličnim pjesmama, sada ćemo se baviti glamurom.
Priče koje nam pokazuju kako je drugačiji svijet moguć radi preglednosti podijelit ćemo u
nekoliko skupina: vizije i prakse organizacije društva gdje će biti riječi o dugoročnim
konceptima unutar kojih se nastoji prevladati negativne posljedice neoliberalne
globalizacije; od dvosjeda po prosvjeda gdje ćemo analizirati te navesti neke od inovativnih i
maštovitih direktnih akcija te kampanja za postizanje određenog cilja; alternativni
ekonomski programi; ekološka rješenja i projekti. Već smo naveli kako zastupamo stav kako
se ove skupine međusobno isprepliću te elementi jedne postoje i u drugima. Ponovit ćemo
kako je nemoguće razmišljati o ekološkim rješenjima bez svijesti o socijalnim aspektima
nekog društva. Ova podjela je kao i većina u knjizi u funkciji preglednosti i lakšeg praćenja
knjige.
285
VIZIJE I PRAKSE ORGANIZACIJE DRUŠTVA
Poznato je kako je jedan od najpoznatijih slogana aktivističke scene – Ako ne ja, tko?; Ako ne
sad, kad?; Ako ne tu, gdje? Pri tome je jasno kako se misli na potrebu za direktnom akcijom
od nas samih, sada i ovdje. Problemi koji su se nagomilali kroz našu povijest zahtijevaju od
nas, ako smo odgovorni ljudi, neodgodivo djelovanje. I velik broj aktivista i aktivistkinja
istaknuti će kako je potrebnije raditi i eksperimentirati s novim oblicima slobode, nego pisati
sveobuhvatni program budućeg ljepšeg svijeta. Vrlo često ispadne da je praksa dobar uvod u
teoriju. Ipak, u istraživanju stavova i ciljeva aktera alterglobalizacijskoga pokreta možemo
uočiti neka kretanja unutar pokreta. Ugrubo rečeno, odnos prema dugoročnijim vizijama
aktera pokreta možemo podijeliti u dvije vidljive skupine. Unutar prve skupine ide se na od
manjeg prema većem, odnosno od naših lokalnih zajednica prema globalnim dogovorima i
sporazumima. Ovu skupinu najviše karakterizira politika lokalizacije koju detaljno
obrađujemo kasnije. Druga skupina smatra kako su odnosi, pa i problemi u svijetu toliko
isprepleteni da je nemoguće ići od pojedinačnoga prema općem. Ističe se unutar ove
skupine kako nam je potreban globalan odgovor, globalan sporazum o borbi protiv
siromaštva i uništavanja prirode, odnosno kako nam je potreban minimum konsenzusa oko
bitnih pitanja. Prvu skupinu, kao što smo rekli, najbolje karakterizira koncept lokalizacije.
Colin Hines je autor koji je najviše razradio koncept lokalizacije kao smjeru, ili bi bilo točnije
reći taktici, suprotnoj od neoliberalne globalizacije. Hines ističe da ovakva globalizacija vodi
do borbe svih protiv svih i ubilačkom natjecanju između ljudi, te razlaže svoj koncept kao
smjer gdje bi ljudi pomagali jedni drugima. Njegova ideja može se svesti pod misao “protect
the local, globally” – zaštitimo lokalno, globalno. Unutar programa koji naziva GAST –
General Agreement on Sustainable Trade daje sedam točaka:
1. zaštita nacionalnih regionalnih ekonomija od uvoza proizvoda koji se mogu proizvesti
lokalno
2. pravilo “gdje proizvodiš tu i prodaješ” za industriju
3. lokaliziranje kretanja financijskoga kapitala kako bi se ojačale ekonomije samih zajednica
4. konkurencija na lokalnom nivou kako bi se osigurali najkvalitetniji proizvodi koje je
moguće proizvoditi u nekoj regiji
5. porezi na iskorištavanje okoliša
6. jačanje demokratskih potencijala u lokalnoj ekonomiji i politici
7. prenamjena trgovine i pomoći tako da osnažuje lokalne ekonomije, a ne internacionalno
286
natjecanje.
Hines suprotno od današnjih pravila WTO-a i free trade kapitalizma zagovara carinu i
uvozne kvote, subvencije za lokalnu proizvodnju. Zato Hines kao zamjenu WTO-u nudi World
Localization Organization (WLO).
Lokalizacija je za Hinesa proces u kojem se štiti lokalno pred globalnim. Unutar takve ideje
neka nacija ili regija ne ovisi samo toliko o uvozu svega i svačega, pogotovo ako se to može
proizvesti lokalno. Potrebno je da proizvodnja bude lokalna i usmjerena na lokalne potrebe
koliko god je to moguće. U jednom dijelu knjige objašnjava lokalizaciju kao – “nešto se čini
od samih ljudi, a ne nešto se čini ljudima” (2000: 31). Prihvaćaju se različitosti i lokalne
specifičnosti te se ističe kako svaka lokalnost mora naći svoj put. Odbija tumačenje
lokalizacije kao vraćanje na “jaku državu” ili kao protivljenje kretanju trgovine, investicija,
informacija, tehnologije itd. Potrebno je umjesto gloženja s našim susjedima, ostvariti
vrijednosti međusobnoga pomaganja i podrške. Zato i ističe kako se lokalno kao koncept
treba primijeniti, odnosno zaštititi globalno. Budući da živimo u nesigurno vrijeme, kaže
Hines, “moramo paziti da se iza lokalizacije ne sakriju grupe koje namjeravaju širiti
ksenofobiju, rasizam, religijski fundamentalizam i druge oblike diskriminacije” (2000, 33).
Ističe svoje gađenje prema politici koju provode Le Pen u Francuskoj ili Heider u Austriji.
Hines zagovara “translokalizam” i međusobno pomaganje lokalnih zajednica, posebno
smatra da one koje se igrom slučaja, povijesti ili čega već nalaze u boljem položaju pomognu
drugima. Solidarnost je jedna od osnovnih osjećaja u konceptu lokalizacije, počinje u
lokalnoj zajednici, ali je potrebno da se i prelije preko njenih granica. Nemoguće je ostvariti
koncept lokalizacije samo na jednom području, ukoliko želimo bolji i pravedniji svijet.
Lokalizacija teži globaliziranosti.
Prednosti lokalizacije bi bile:
1. Maksimalno prenošenje prava političke moći i demokratske odgovornosti na lokalni nivo
2. Preuzimanje lokalne kontrole nad ekonomijom
3. Zaštita okoliša
4. Poboljšanje socijalnih i ekoloških uvjeta plus pozitivan tehnološki razvoj
5. Pozitivna lokalna konkurencija
6. Trgovina i pomoć za samopouzdanje
Time se dolazi do ostvarenja održivih zajednica. Nemoguće je stvoriti jaku lokalnu zajednicu
bez aktivne participacije ljudi u toj zajednici. Ona se ne može uvesti izvana. Britanija od
287
kuda dolazi Hines može dati neke naznake dobrog puta: broj ljudi aktivnih u grupama za
međusobno pomaganje u Velikoj Britaniji je oko 30 milijuna s godišnjim prometom od 25
milijardi funti; hranu osigurava 550 poljoprivrednih kooperativa sa skoro 250.000 članova s
godišnjim prometom od 7,4 milijardi funti; preko 200.000 ljudi sudjeluje u sindikalnom
kreditiranju. Po procjenama New Economic Foundation preko 1,5 milijuna ljudi u Velikoj
Britaniji sudjeluje u “economic community action”. Može ih se podijeliti u sljedeće
kategorije: poduzetništvo u zajednici, razvojni projekti, kreditni savezi, recikliranje otpada u
zajednici, samo-graditeljstvo u zajednici, transport u zajednici. To je sve nemoguće bez
aktivnih građana i građanki.
Hinesove ideje na globalnom nivou preuzeo je International Forum on Globalisation,
svojevrsni think tank pokreta stvoren 1994. godine. Njegovi članovi i članice su vrlo poznata
lica pokreta: Maude Barlow, Walden Bello, John Cavanagh, Tony Clarke, Edward Goldsmith,
Martin Kohr, David Korten, Jerry Mander, Anuradha Mittal, Helena Norberg-Hodge, Mark
Ritchie, Vandana Shiva, Lori Walach, sam Colin Hines te mnogi drugi. Oni se često sastaju i
daju odgovore i programe za alternative procesu globalizacije kakvu promoviraju zastupnici
neoliberalnog kapitalizma. U svom rješenju predlažu jačanje ili zaštitu:
a) Demokracija/Suverenitet ljudi – traži se povratak suvereniteta od korporacija prema
ljudima i lokalnim zajednicama te vladama koje su odgovorne prema ljudima;
b) Favoriziranje lokalnoga – neoliberalni proces globalizacije uništava lokalne ekonomije i
zajednice, prebacujući svu moć na korporacije. Predlaže se lokalna trgovina, a ukoliko se
nešto ne može osigurati lokalno, onda se može tražiti postepeno od regije, države pa tek
onda do globalne trgovine. Zastupa se ideja – Zaštitimo lokalno, globalno, a odbija se
tradicionalni protekcionizam zbog opasnosti skretanja prema šovinizmu i ksenofobiji;
c) Ekološka održivost – nasuprot globalnoj trgovini često nepotrebnoj, otrovnim
odlagalištima, iskorištavanju nafte, ugljena i ostalih fosilnih goriva, industrijalizirana
poljoprivreda, uništavanju okoliša i ekosustava, te svim oblicima zagađenja zagovara se
sistem u kojem ekološka održivost ima jednu od najvažnijih pozicija;
d) Ekonomska ljudska prava – povezivanje ljudskih prava s pravima na pošteno plaćeni rad,
bez iskorištavanja i omalovažavanja na radu;
e) Sigurnost i zaštita hrane – odbijanje izvozno orijentiranoga kapitalizma u kojem je
moguće da zemlje izvoze hranu, a da su stanovnici gladni. Tu možemo spomenuti inzistiranje
na konceptu “suvereniteta hrane”, gdje se zagovara pravo i mogućnost svake zemlje da
definira vlastitu prehrambenu, farmersku i poljoprivrednu politiku, pravo da štiti lokalno
tržište i pravo da se održe javne subvencije koje podržavaju obiteljske farme i održivu
288
poljoprivredu seljaka, istovremeno garantirajući sigurnost i dostupnost hrane za sve članove
društva. Dakle tu je važno nekoliko stvari: zemlje trebaju proizvoditi hranu za sebe koliko
mogu, subvencije treba prenamijeniti od korporativnih agro-giganata prema malim
poljoprivrednicima, pogotovo ako se bave organskom poljoprivredom te pravilo da danas s
obzirom na prehrambeno obilje nitko ne smije biti gladan. Također se traži kontrola
proizvodnje hrane i sjemena. GMO-i u poljoprivredi i biotehnologija odbijaju se i zahtijeva se
pravo na sigurnost i zaštitu hrane te novi globalni ugovori o poljoprivredi;
f) Netrgovanje određenim dobrima i uslugama – proglašavanje globalno zajedničkih resursa
poput vode, sjemena, genetske strukture, kao i kultura;
g) Jednakost – protivljenje sve većoj podjeli između maloga broja bogatih i velikog broja
siromašnih;
h) Kulturna, biološka, ekonomska i socijalna raznolikost – osnovne su za dostojan, zanimljiv i
zdrav život;
i) Globalne institucije – WHO-u se daje glavna operativna i financijska uloga u borbi protiv
zaraznih bolesti, pravila ILO-a postaje općevažeća za sve poslovne aktere na planeti,
ECOSOC treba nadgledati korporacije i korupciju u poslovnom sektoru, ograničena moć
institucijama kao što su MMF, Svjetska banka i WTO, ograničavanje financijskih špekulacija
porezima kako bi ih se učinilo nepopularnima, korporacije same plaćaju za svoje propuste,
socijalna se davanja nikada ne smiju smanjivati zbog vanjskoga duga, ukoliko to postane
slučaj, dug treba ukinuti ili odgoditi, stvaranje regionalnih fondova izvan autoriteta MMF-a,
u WTO-u se smanjuje moć korporacija i njihovo predstavništvo u odlučujućim ugovorima,
ukidaju se patenti, subordiniranost globalne trgovine i korporacija lokalnim pravima i
zajednicama, međunarodni ugovori i princip predostrožnosti bi trebali imati prvenstvo pred
trgovinskim ugovorima, vađenje poljoprivrede iz globalnih trgovinskih sporazuma kako bi
prehrana ljudi dobila prvenstvo; neki unutar IFG-a zahtijevaju ukinuće WTO-a i prebacivanje
nadležnosti na lokalne i regionalne subjekte.
Za razliku od skupine unutar pokreta koja smatra kako je potrebno krenuti od koncepta
lokalizacije i potom ga globalizirati, postoje i oni koji smatraju kako ne samo da je to
nepoželjno, jer bi donijelo više štete nego koristi, već kako je to i nemoguće s obzirom na
globaliziranost i povezanost današnjeg svijeta. Kao najpoznatije predstavnike ove skupine
unutar pokreta možemo izdvojiti Antonija Negrija i Michaela Hardta s njihovim poznatim
radom Imperij (2004) u kojem ističu kako se otpor Imperiju ne može voditi kroz partikularne
ili lokalizirane tipove otpora, već kroz organiziranje postmodernoga proletarijata –
globalnoga mnoštva. George Monbiot slijedeći socijalističke misli u svojoj je knjizi The Age
of Consent (2003) dobrano se potrudio izkritizirati Hinesovu koncepciju i cijeli pokret za
289
lokalizaciju kao nazadan i opasan. Monbiot se žestoko protivi Hinesovom lokalizmu i
zagovara “globalnu demokratsku revoluciju” što po njemu zahtijeva četiri promjene koje vidi
kao rješenje globalnih problema: demokratski izabran Svjetski parlament; demokratizirani
UN s jakom skupštinom, a ne Vijećem sigurnosti; International Clearing Union –
Međunarodno udruženje za isplatu koje bi sprečavalo gomilanje dugova; i Fair Trade
Organization – Organizaciju za poštenu trgovinu koja bi zamijenila WTO.
Po Monbiotu potreban nam je Svjetski parlament koji biraju svi ljudi na zemlji s jednakim
pravom glasa. Dakle, velike svjetske sile ne bi više imale veću moć od drugih zemalja niti bi
mogle utjecati na njih. Monbiot predlaže 600 parlamentaraca od kojih svatko ima 10
milijuna ljudi koji glasaju na izborima na određenom području. Očito je da ovdje Monbiot
razbija nacionalne granice, ali po njemu to je dobro, s obzirom koliko je bilo ratova zbog tih
istih granica. Također, smatra kako je dobro da parlamentarci nisu ograničeni svojim uskim
nacionalnim granicama. Već da imaju širu sliku prilikom donošenja odluka. Pri tome se
smanjuju i mogućnost manipuliranja njihovim glasovima, ali i utjecaj na njih od strane
političkih sila u pojedinoj naciji. Monbiot smatra kako nam je potreban parlament građana
svijeta, a ne država svijeta. Parlament je globalan, ne internacionalan. Troškovi globalnih
parlamentarnih izbora bili bi 5 milijardi dolara, stvaranje parlamenta oko 300 milijuna
dolara i godišnji troškovi bi bili sljedećih milijardu dolara. Monbiot nije toliko vješt kada
dolazi do teme kako financirati taj i takav parlament. Naime, svjestan je da bi svega par
blagonaklonih pojedinaca ili dobrotvornih fondacija moglo dio novca donirati ili sakupiti.
Oprezan je prema uzimanju novca od država ili korporacija iz straha da ne kooptiraju cijeli
parlament (tu nije jasno zašto nema sumnje da bi “blagonakloni pojedinci” mogli učiniti
isto). No, prihvaća mogućnost da par cijeloj ideji naklonjenih država ili neke UN-ove
agencije budu otvorene bez pretjeranih zahtjeva da subvencioniraju parlament u početku.
Čak predlaže i osnivanje globalne lutrije od čega bi se izfinanicralo i stvaranje Svjetskoga
parlamenta. Prve godine bi bile dovoljne za stvaranje foruma gdje se raspravlja i diskutira.
Parlament ne bi trebao imati vojsku, policiju, sudove niti vlade, ali s obzirom na svoje
utemeljenje ima ono što današnjim globalnim tijelima najviše fali – legitimitet. Izbori koji bi
se tako organizirali po Monbiotu ne bi bili sankcionirani od “demokratski izabranih vlada”,
jer one ne bi željele raditi nešto protiv želja naroda. Ovo zvuči malo nategnuto, jer je
poznato kako je na primjer bivša konzervativna vlada Španjolske pokušala spriječiti
referendum o oprostu duga zemljama u razvoju. Slično je bilo i u Brazilu, Meksiku i drugim
zemljama. Također, prilikom izglasavanja EU ustava, mnoge europske zemlje odlučile su
radije proceduru provesti kroz parlamente, gdje politika ima puno veću kontrolu, a ne kroz
referendum. Naravno, referendum nije obavezujući i pitanje je bi li reakcije “demokratski
290
izabranih vlada” bile još i žešće da osjete kako netko njihovu demokraciju potkopava kao što
bi bio slučaj s izborima za Svjetski parlament. Monbiot smatra kako se sigurno može
očekivati reakcija od autokratskih režima i tu predlaže dva rješenja: prvo je ilegalno
organiziranje izbora u tajnosti mada odmah nakon tog prijedloga priznaje kako bi to bilo
opasno, a drugo je glasanje onih koji su u egzilu, premda je sam svjestan kako to nije previše
fer, ali smatra kako će se autoritarnim vladama zbog toga tresti gaće. Nas pak iskustvo uči
da utjecaj političkih skupina u egzilu u pravilu nema odlučujuću važnost na događaje u
matičnoj zemlji. Monbiot se nada kako bi to uvuklo u zemlju destabilizirajući faktor. Kako
god, na početku bi bio zadovoljan da Parlament krene i bez nekih regija gdje izbori ne bi
mogli biti održani. Monbiot je dobio kritiku od Josepha Nyea, dekana Kennedy School of
Government, koji je zaključio kako bi ovim putem imali teror milijardi Kineza i Indijaca te
kako nikad ne bi mogli zaživjeti ekološki ili radnički zakoni. Time se dekan zaveo u klasični
zapadnjački šovenski pogled na ostatak svijeta i Monbiot u svojoj knjizi s pravom pita na
osnovu čega Nye zaključuje da su ljudi iz Kine ili Indije neskloni ekološkim regulativama ili
poboljšanim radničkim pravima. Upravo korporacije, pa zašto ne reći i gladni potrošači sa
Zapada, iskorištavaju nepostojanje takvih zakona u zemljama u razvoju zajedno s političkom
elitom tih zemalja. Također, Monbiot ne vjeruje da bi ljudi iz tih zemalja glasali ograničeni
svojim nacionalnim porijeklom, a to je opet tema za sebe.
Kao još jednu dodatnu sigurnosnu metodu Monbiot predlaže referendum svakih deset
godina o tome smatraju li građani i građanke svijeta uopće potrebnim Svjetski parlament.
Nema tajnih informacija ili tajni u interesu sigurnosti te informacije moraju biti
transparentne. Ne smiju obavljati druge poslove kako zbog mogućega sukoba interesa tako i
zbog predanosti ovako zahtjevnom poslu. Nijedna nacija ili zastupnik nemaju pravo veta.
Promjene unutar UN-a zahtijevaju ukidanje veta za stalne članice Vijeća sigurnosti (SAD,
Velika Britanija, Francuska, Rusija, i Kina), jer je to temelj manipulacije UN-om i temelj
nepravednih odluka. Međunarodno udruženje za isplatu je ideja koju Monbiot posuđuje od
jednog od najvećih ekonomista svih vremena Johna Maynarda Keynesa, koji je to predlagao
još pred osnivanje Bretton-Woods institucija kao pravedniju alternativu kasnije stvorenom
MMF-u. Monbiot predlaže jednostavno neplaćanje duga napominjujući kako zapravo
siromašni svojim servisiranjem nepravednog duga omogućavaju lagodan život Zapadnim
bankama. S prestankom plaćanja tog duga koji ih ubija, i banke dolaze u problem
preživljavanja. Time bi se urušio po njemu i cijeli sistem koji se hrani iskorištavanjem
siromašnih koji parazitira na začaranom krugu njihovog siromaštva. No, kako znamo to se
još nije dogodilo, posebno u vidu odluka političkih elita dužničkih zemalja. Naime, čak i kad
su kritički dok su u oporbi, te elite nakon što dođu na vlast vrlo brzo prihvate “ne talasaj”
291
politiku i počnu igrati po pravilima MMF-a i Svjetske banke. Najsvježiji primjer je Brazil i
njihov predsjednik Lula prije i nakon pobjede na izborima.
Monbiot vjeruje u mogućnost trgovine da pomogne siromašnima, premda ističe kako se ona
sada koristi u upravo suprotnom pravcu, ali kroz Fair Trade Organization to bi po njemu bilo
ostvarivo. Po njemu inzistiranje na lokalizaciji bi siromašne zemlje gurnulo u još veću bijedu.
On priznaje da je trenutno svjetska trgovina istoznačnica za dodatno osiromašivanje
siromašnih, ali ističe da trgovina ima ogromnu distributivnu mogućnost. Tu koristi podatke
Oxfama gdje su izračunali kako bi im povećanje udjela siromašnih zemalja u svjetskoj
trgovini od svega pet posto, donijelo godišnje 350 milijardi dolara, što je sedam puta više
nego što sada dobivaju kroz pomoć. Uglavnom, osnovna pravila FTO-a su suprotna osnovnim
pravilima WTO-a pa se umjesto apologetiziranja trgovine, na primjer zaštita okoliša ili
radničkih prava, stavljaju na prvo mjesto. Također se slijedeći pravila pravedne trgovine
omogućava siromašnim zemljama da njihovi proizvodi dođu na Zapadna tržišta lakše nego
što je to sada slučaj.
U sukobima ovih dviju skupina unutar pokreta možemo također uočiti napumpana ega, jer je
nevjerojatno kako i u jednoj i u drugoj skupini ne uviđaju da su nam potrebne obje vizije za
ukupnu borbu protiv neoliberalne globalizacije. Doduše, ovdje možemo primijetiti puno više
neprijateljski ton kod Monbiota. Monbiot ima dobru globalnu poziciju u traženju rješenja i
alternativa neoliberalnoj globalizaciji. S prvom smatra da mi možemo proglasiti našu regiju
GMO free, ali da bismo trebali se i dalje boriti kako bi ljudi i u drugim regijama mogli
ostvariti iste uspjehe. Zatvaranje u vlastite brloge vodi u sebičnost i nazadovanje. No, onda
nam nije jasno zašto je Monbiot Hinesa i ostale maltene stavio u rang Anđelka Kaćunka. Da
je smanjio svoju verbalnu nabrijanost i pažljivije čitao radove Hinesa i drugih mogao nas je
poštedjeti nepotrebnoga trošenja papira. Hines na nekoliko mjesta u svojoj knjizi ističe kako
koncept lokalizacije nema nikakve veze niti simpatije prema šovinističkim strujama željnih
lokalne izolacije. Ovdje još možemo dodati kako Hines s pravom zaključuje kako nema
osnove na kojoj se temelji takvi zaključci i kako bi netko trebao više promišljati zašto upravo
nešto tako svesvjetsko kao što je proces neoliberalne globalizacije proizvodi toliko
ekstremizma, neprijateljstva i desničarskih odgovora. Po Hinesu upravo zato jer
globalizacija ljude osiromašuje čime ih ostavlja pogodnima za manipuliranje gore nabrojanih
skupina. A i apologetima neoliberalne globalizacije odgovara imati takav normalnim ljudima
neprivlačan antipod. Tu je Hines negdje na pozicijama Barbera u traženju sredine između
lokalnog šovinizma, uskogrudnosti i isključivosti te globalne tiranije istosti, ekonomije
nasilja i militarizacije. Hines je u svojoj knjizi također odgovorio na uobičajene kritike
292
upućivane konceptu lokalizacije. Na najčešću kritiku kako bi taj koncept uništio svjetsku
trgovinu o kojoj ovisi i zarada siromašnih, Hines odgovara kako su to besmislice i kako je
logično da nitko normalan neće zabranjivati trgovinu sirovinama i proizvodima koje neke
zemlje imaju, a neke ne. Jasno je da Britanija neće početi uzgajati kavu kako bi bila
samodostatna. Ipak, upravo unutar današnje neoliberalne globaliziranosti Britanija troši
ogromne novce da proizvodi šećer, premda nema komparativnih prednosti za tu vrstu.
Također, Monbiot zbog svoje neosjetljivosti zanemaruje ekološke probleme, problem
transporta i nafte, od čega će međunarodni transport doći u nezavidnu poziciju sa sve
skupljom naftom uz sve manje zalihe. Budući da je većina ljudi u zemljama “Trećega svijeta”
ruralnoga tipa, potrebno je braniti i razvijati sisteme za lokalnu proizvodnju hrane. Hines na
primjer također zagovara “minimalni građanski dohodak”, kao i vrlo globalno orijentirana Ya
Basta i teoretičari poput Negrija i Hardta. Što nam drugo preostaje nego kako Hines
predlaže proširiti lokalizaciju globalno, i zadovoljiti Monbiota pa globalizirati prava na sve
lokalno.
Kao koncept možemo spomenuti i bioregionalizam koji okreće društveno-političko uređenje
bliže prirodi (bio) uz svijet prema vlastitoj okolini (regija). Tako bi se stvorilo političko
samoupravljanje unutar svake regije. Ukoliko smo povezani s našim biosom (životom) imat
ćemo zadovoljstvo i u nama samima, u našoj najbližoj okolini, što je područje jedne regije.
Pri ovome je važno napomenuti kako je regija prirodno određena, a ne arbitrarno kao što su
države, županije i slično. Neka bioregija završava, odnosno počinje s obzirom na “biološke
prelaze” pa ukoliko dvoje ljudi žive u područjima gdje se 15-25 posto biljnih i životinjskih
vrsta razlikuje, oni žive u drugačijim bioregijama; riječni tokovi (problem što se rijeke
protežu kroz više regija); to prati struktura zemlje; kulturološki fenomeni; kao duhovno
mjesto gdje su određujući psihofizikalni procesi koliko mi zaista neko mjesto osjećamo kao
svoje; vertikalna granica. Također se bioregionalizam povezuje s anarhizmom u smislu da
ističe decentralizaciju, samo-određenje, federacije brojnih zajednica i socijalnu jednakost.
Ističe se, dakle, određivanje bioregije s obzirom na klimu, geografiju, floru i faunu, prirodnu
historiju i ostale prirodne aspekte (Andruss et al., 1990), te se isključuje ljudski faktor kod
iscrtavanja granica, kao što je slučaj s današnjim državama.
Za razliku od samodostatnosti Hinesovog lokalizma ili bioregionalizma, slobodarski
municipalizam ističe da zajednice ne trebaju pokušavati ostvariti samodostatnost, jer niti
jedna zajednica na svijetu ne može biti 100 posto samodostatna. Ističe se kako takvi pokušaji
uvijek odvedu u lokalnu uskogrudnost, te radije razvijaju konfederacijski sistem suradnje.
Slobodarski municipalizam smatraju anarhizmom u njegovim principima. Murray Bookchin
293
najpoznatiji po svojoj koncepciji socijalne ekologije kao protivnoj površnom
environmentalizmu, započeo je još ’70-ih godina raditi na osmišljavanju slobodarskoga
municipalizma kao moderne revolucionarne metode. Nije čudo što je temeljnu knjigu na tu
temu koju je napisao u drugoj polovici ’90-ih s Janeth Biehl nazvao The Politics of Social
Ecology: Liberterian Municipalism. Osnovna postavka je povratak lokalnoj zajednici i
lokalnoj politici. Ističe se kako je na lokalnom nivou moguće mijenjati stvari, jer je veća
kontrola i samim time manja korupcija. Vidljiva je inspiracija Atenskom agorom,
Kropotkinovim radovima, Francuskom revolucijom, Pariškom komunom i gradskim
sastancima u Novoj Engleskoj. Vrlo vjerojatno iz svog već poznatoga razočaranja u radničku
klasu, Bookchin je sve odluke prenio na generalne skupštine zajednice koja odlučuje o
svemu na principu jedna osoba-jedan glas uz većinsko odlučivanje od 51 posto. Bookchin ne
vjeruje radničkom odlučivanju pa čak i za kooperative tvrdi kako na dugi rok ne mogu
zadržati anti-kapitalistički smjer. Politika ima prednost pred ekonomijom. Više zajednica ili
gradova udružuje se u konfederaciju s tim da svaka zajednica šalje ne svog predstavnika,
već delegata koji nema pravo mijenjati odluke koje je sama zajednica donijela. Zagovara se
izlazak na lokalne izbore kako bi se slobodarski municipalizam mogao lakše primijeniti. U
saveznoj državi Vermont je tako pripremljen program za stranku zelenih koja je podržavala
slobodarski municipalizam. Bookchin je dobio brojne kritike. Unutar anarhističke diskusije
počele su se odvijati rasprave između zastupnika slobodarskoga municipalizma i
participativne ekonomije, koncepta koji je najviše poznat po već spomenutom Michaelu
Albertu. Albert je u svojoj kritici slobodarskoga municipalizma kao prvo naveo nepraktičnost
cijele ideje. Zahtjev da o svemu odlučuje skupština čini se nemoguće zadovoljiti s obzirom na
kompleksnost današnjega života i društvenih odnosa. Također se čini kako ne samo da je
nepraktično nego i nepravedno da, na primjer, o temama vezanim za jednu tvornicu odlučuje
cijela skupština, a ne radničko vijeće. Time je pobrao kritike kako je s takvim
neprijateljstvom prema radničkom samoupravljanju na mjesto sovjetske državne birokracije
stavio apstraktnu generalnu skupštinu. Bookchinu se zamjeralo i staromodnost sustava i
nefleksibilnost. Mnogi su isticali kako nije dobro da je jedino odlučivanje ono od 51 posto
većine. Postoje slučajevi kada se može kombinirati i odlučivanje konsenzusom,
dvotrećinskom većinom ili nekom drugom metodom ovisno o kontekstu i temi i broju ljudi
uključenih u proces odlučivanja. Nadalje, ako delegati samo prenose odluku svojih
zajednica, zašto uopće i postoje. Bilo bi jednostavnije da zajednice samo pošalju svoje
glasove. S anarhističke strane najviše je kritika išlo u smjeru kako je nevjerojatno da netko
tko se smatra anarhističkim misliocem poziva ljude na izbore. Nekako je ostalo nejasno kako
je Bookchin mislio izvršiti svoju “konfrontaciju s državom”, jer je pored izlaska na lokalne
294
izbore, preuzimanje lokalnih uprava i samouprava te gradskih skupština vidio krajnji ishod u
radikalnom zaoštravanju odnosa s državom u trenutku kada se skupi dovoljan broj
“osvojenih područja”. Tada Bookchin predlaže proglašavanje neposlušnosti prema državi i
njenim odlukama te čak i formiranje lokalnih građanskih milicija(?!) kako bi u slučaju
potrebe branile ta područja od agresije države.[60] Participativna ekonomija, ili skraćeno
parecon, se naziva i socijalizmom odozdo, prepakiranim marksizmom iz kojeg su izbačeni
autoritarni i avangardni dijelovi. Glavne vrijednosti parecona su: solidarnost, različitost,
jednakost i samoupravljanje. Solidarnost znači ekonomiju u kojoj se ljudi međusobno brinu
jednih za druge, umjesto kao danas da se laktare na putu prema vrhu. Različitost znači
ekonomiju koja ohrabruje različite opcije, a ne homogenost. Jednakost se ostvaruje kroz
ekonomiju gdje se zarada određuje s obzirom na nečiji trud, a ne s obzirom na udio u
vlasništvu ili pozicije moći. Samoupravljanje znači da radnici i potrošači odlučuju o
aspektima koji ih se tiču. Znači da oni sami na osnovu jednakopravnoga glasa odlučuju o
proizvodnji, rasporedu i potrošnji u mjeri u kojoj konkretni slučajevi utječu na njih. Odluke
bi se donosile kroz mreže radničkih ili potrošačkih vijeća uz većinsko i dvotrećinsko glasanje
te konsenzus s obzirom na specifičnost svake situacije i broj ljudi uključenih u proces.
Parecon uvodi pojam “balansiranost ukupnih radnih područja” što znači kolekciju obaveza i
odgovornosti koje svaki radnik ima na svom radnom mjestu plus otvoren prostor za njegovu
participaciju u su-odlučivanju. Ovo naravno zahtijeva dodatni trening i edukaciju radnika.
Najveća mana parecona je što se ne prakticira previše, osim u knjižari i restoranu
Mondragon, izdavačkoj kući South End Press, Internet magazinu i stranici Znet te još
nekoliko sličnih institucija. Neki čak tvrde kako se parecon prakticira, ali da je zbog svoje
kompleksnosti i sveobuhvatnosti ljudi ne poznaju i ne razumiju previše. Mnogi su tvrdili
kako je Argentina sa svojim piquetero pokretom, kvartovskim skupštinama, radničkim
autonomnim vijećima i solidarnom ekonomijom bila veliki eksperiment, živi laboratorij
parecona bez da se tako nazivala. I slobodarski municipalizam i participativna ekonomija
zajednički traže mogućnosti između kapitalističke eksploatacije i autoritarnoga centralnog
planiranja. Također oba koncepta imaju opću viziju društva i ne slažu se da je malo (lokalno)
uvijek lijepo i bolje. Razlike između participativne ekonomije i slobodarskoga municipalizma
kako ga vidi Peter Staudenmaier, zastupnik potonjeg:
1. Vijeća i skupštine – unutar slobodarskoga municipalizma smatra se kako je bolje imati
velike skupštine i vijećanja, gdje bi svi članovi neke zajednice izrazili svoj stav. U pareconu
smatraju kako je bolje imati radnička vijeća ili potrošačke skupštine gdje bi ovisno o
vlastitom pozicioniranju interesa svatko izrazio stav kroz partikularnu skupinu. Socijalna
ekologija kroz opće skupštine vidi jačanje svjesnog i odgovornog građanina. Ne slažu se da
295
ekonomska pitanja treba odvajati od npr. političkih. Tu su svi pozvani da iznesu svu
različitost svojih stavova, ali ovako se bolje čuju i priznaju jedni druge kao ravnopravne
građanine, a ne da se separiraju. Kao građani imaju puno više osjećaja i odgovornosti za
zajednicu kao takvu nego samo kao radnici ili potrošači. Kada generalna skupština donese
odluke na manjim razinama to znači da implementiraju odluke skupštine. Slažu se u
metodama, razlikuju se u nivou i širini odlučivanja.
2. Proporcionalnost i politička jednakost – slažu se da svi akteri neke zajednice trebaju imati
jednaka politička prava i biti jednako osnaživani na participaciju te da nitko ne smije imati
jači glas od drugih. Ne slažu se kako se ti demokratski principi trebaju implementirati.
Albert smatra kako ljudi trebaju odlučivati o odlukama koje ih se direktno tiču, a slobmun
smatra kako je to kršenje osnovnoga demokratskog principa o jednakim pravima u
odlučivanju svih participanata. Po Albertovom proporcionalnom principu, ljudi bi se prije
nego donesu neku odluku trebali složiti na koga će ona utjecati najviše, što je po
Staudenmeiru pretpostavljanje činjenice prije nego što se dogodila. Time je odlučivanje ne
samo nepraktično, već i s demokratskih stajališta nepoželjno, jer se posljedice pojavljuju kao
navodno jasne u trenutku procesa donošenja odluka. Po slobmun-u taj proces treba ostati
neutralan u odnosu na moguće posljedice. Treba pomiriti uključenost u neki problem i opću
jednakost u pravima. Slažu se ipak da će praksa pokazati efikasnost i pravednost ovih
pristupa.
3. Komunizam i nadoknada prema trudu – u pareconu se ljudi nagrađuju s obzirom na
uloženi trud, premda su neke specijalne potrebe “društveno prisutne” neovisno o vlastitom
angažmanu. Također, oni koji ne mogu raditi dobivaju “prosječnu plaću”. U slobmun-u se ne
slažu s tim smatrajući to ponavljanjem kapitalističkoga obrasca. Smatraju kontradiktornim
da veći trud donosi veću korist i potrošnju unutar društva koje ne cijeni te vrijednosti. Oni
smatraju kako je rješenje slobodarski komunizam gdje su naglašenije nečije potrebe, a
Albert to smatra nerealnim i neizvedivim. Postavlja se pitanje nečije sebičnosti na što u
slobmun-u odgovaraju kako ne vjeruju u egoističnost čovjeka u neegoističnom društvu, ali
ostavljaju krajnji zaključak praksi i eksperimentu.
4. Ekonomije i politike – zajednički im je stav kako je “cilj kooperativno samoupravljački
pregovori za opće dobro”. Albert predlaže odvajanje ekonomije i politike te bavljenje
ekonomskim pitanjima grupacija kao što su radnici, potrošači i dr. Premda i sam Albert na
jednom mjestu kaže kako za njih ne postoji ekonomija odvojena iz društva. U soceco modelu
zastupaju tezu kako je ekonomiju potrebno reintegrirati u društveni život gdje se njome kroz
demokratske modele bave građani. Takav model kolektivnoga samoupravljanja soceco
zastupnici nazivaju politikama. Dio kapitalističkog sistema je odvajati ekonomiju od politike.
296
Proizvodnju i potrošnju treba gledati kao na sredstva, a ne kao na krajeve, ciljeve kao takve.
Posebnu pažnju moramo posvetiti konceptu participativnoga budžeta, najrazvijenijem u
gradu Porto Alegre u Brazilu. Ovaj koncept je zanimljiv jer predstavlja pokušaj suradnje
inicijative odozgo s inicijativom odozdo. Inicijator participativnoga budžeta je Radnička
partija (PT) u Brazilu. Bivši gradonačelnik Santa Andrea Celso Daniel, koji je ubijen od
narko-mafije 2002. godine volio je definirati participativni budžet kao “dijeljenje moći s
pokretima kojima se duguje uspjeh PT-a” (Wainwright, 2003: 44). Na vijećanje građanima i
građankama daje se dio gradskoga proračuna koji je namijenjen razvoju četvrti ili kvartova.
Participaciju građana nije moguće razumjeti bez shvaćanja utjecaja jednog od najvećih
mislilaca Južne Amerike, Paula Freirea. Njegovi radovi o edukaciji i sposobnosti ljudi da
stvaraju nove stvari nakon što se oslobode opresije imali su veliki utjecaj na idejno
oblikovanje participativnoga budžeta. Sve do 1997. godine kada je umro, Freire je bio veliki
podržavatelj PT-a te je preuzeta njegova ideja o važnosti edukacije za samostalnost i
kreativnost ljudi. U ožujku svake godine organiziraju se skupštine s obzirom na područje
(gradske četvrti ili kvartovi) i s obzirom na teme (obrazovanje, zdravstvo, infrastruktura…)
na kojima se izabiru delegati koji će zastupati te projekte pred gradom. Delegati se nakon
toga sastaju u posebnom forumu delegata gdje se raspravlja o projektnim prioritetima s
obzirom na broj stanovnika koji negdje žive i stupanj statistički mjerenih potreba nekoga
područja. Nakon toga se kreće u proces sastanaka, tehničke pripreme, izvodljivosti i
pregovaranja s gradskom vlašću. Također, na skupštinama se odabiru financijski savjetnici
koji provode kontrolu nad financijskim kretanjem projekata. Oni se također sastaju u
posebnom vijeću kasnije i daju prijedloge gradskoj upravi s obzirom na financijsku
konstrukciju projekata. S obzirom da imaju veliku moć na posebnim skupštinama, može ih se
opozvati. Premda se to nije još dogodilo, ta mogućnost za ‘retorno’ ili opoziv važna je za
transparentnost sustava i odgovornost onih koji imaju moć. O uspjehu participativnoga
budžeta dovoljno govori podatak da je PT 1986. godine dobivao svega 6,4 posto glasova, da
bi nakon kraja ’80-ih dobivali svaki put mandat za gradonačelnika i gradsku upravu.
Participativni budžet podržava 85 posto stanovnika Porto Alegrea. U Porto Alegreu se kroz
participativni budžet distribuira 200 milijuna dolara godišnje uz sudjelovanje od 50.000 ljudi
s tendencijom rasta svake godine. Područja gdje će novac ići biraju se i s obzirom na Quality
of Life Indeks tako da dijelovi grada s više siromaštva, manje kvalitete života i slabije
infrastrukture dobivaju od vlasti veću količinu novca za odabir gdje će investirati.
Organiziraju se i tzv. “putovanja prioriteta” gdje svi izabrani delegati četvrti ili kvartova
odlaze na putovanja u kojima se upoznaju sa svim predloženim projektima. Time se dobiva
na većoj solidarnosti, i nemali broj puta delegati su izražavali stav kako je potreba u nekom
297
kvartu veća od njihove te su se u tu svrhu privremeno odrekli svoga projekta. Od početka
ovoga koncepta samo u Porto Alegreu uložilo se 260 milijuna dolara na razne projekte koje
su ljudi predložili i izabrali. Za razliku od kraja ’80-ih danas 99 posto stanovnika Porto
Alegrea ima pitku vodu, a 85 posto ima kanalizaciju. Pismenost je 98 posto, a broj škola na
području grada popeo se s 29 na 86. Korištenje participativnoga budžeta počelo je 1989.
godine nakon što je na izborima vlast u gradu dobila PT. Koncept se proširio na više od sto
gradova u Brazilu, pet pokrajina te u Urugvaju i Argentini.
Navest ćemo neke od kritika koje se upućuju participativnom budžetu. Kritičari ističu kako
je svega 17 posto gradskoga budžeta u Porto Alegreu otvoreno diskusiji o namjeni. Također
se ističe kako je odgovornost što se ljudima neće ispuniti svi normalni uvjeti za život
prebačena na njih same, pa oni moraju birati hoće li bolnicu ili školu, asfaltiranu cestu ili
parkove. Time vlast lukavo skida odgovornost sa sebe i prebacuje vlastiti neuspjeh na
građane. Česte su zloupotrebe participativnoga budžeta pa je bilo slučajeva gdje je
biznismen poslao sve svoje radnike na glasanje za cestu prema tvornici i osvojio većinom
glasova. Još neke od mana participativnoga budžeta su:
1. Orijentiranost na malo – mnogi participanti sudjeluju dok ne ostvare neku svoju malu
investiciju (npr. igralište) nakon čega gube interes za ukupnu vrijednost cijeloga koncepta;
2. Gradska vlast i dalje ima ključnu riječ – bez obzira na uključivanje građana u odlučivanje,
gradska vlast organizira sastanke, osigurava informacije i garantira da će donesene odluke
biti i provedene. To otvara prostor i za manipulaciju odozgo. U Recifeu je bio slučaj da
gradonačelnik češće daje veća sredstva općinama i kvartovima koji su prijateljskiji
nastrojeni prema PT-u;
3. Dugoročnost koncepta – koncept ima za cilj dugoročno promijeniti neke odnose unutar
principa moći. No to zahtijeva i dugotrajnu i kontinuiranu edukaciju stanovništva.
Participativni budžet tako zahtijeva mnogo energije i truda, uz sporo napredovanje i davanje
rezultata što ne mora biti loše, samo zahtijeva vrijeme i upornost. Participativnost građana
raste tijekom vremena.
Unatoč vjerodostojnosti većini ovih kritika, treba imati na umu kako je participativni budžet
eksperimentalni program, koji se stalno nastoji poboljšati i dalje razviti. U svakom slučaju,
predstavlja ohrabrujući pokušaj vrijedan daljnjega rada na ispravljanju nekih svojih mana i
nedostataka.
298
OD DVOSJEDA DO PROSVJEDA
Kada aktivisti i aktivistkinje žele neku grdu instituciju direktno pritisnuti, organiziraju se
različiti tipovi aktivnoga djelovanja: od dugotrajnih kampanja, organiziranja peticija i
lobiranja, proglašavanja bojkotiranja proizvoda ili usluga određenih institucija, pa sve do
javnih prosvjeda i direktnih akcija. Kampanje su vjerojatno najzahtjevniji oblik aktivizma, jer
uglavnom traju duže, a u sebi često uključuju nekoliko podaktivnosti. Tako na primjer,
LGBTQ populacija u Hrvatskoj u svojoj borbi za dobivanje prava kao i ljudi koji prakticiraju
uobičajenije oblike vođenja ljubavi i ljubavi uopće, koristi kroz jednu dugu kampanju
nekoliko podaktivnosti: pravnu – za legaliziranje njihovih statusa, lobiranje – traženje
prijateljski raspoloženih javnih ličnosti i političkih stranaka, akcije i prosvjedi – organiziranje
aktivnosti tipa Gay Pride u Zagrebu, edukativne – brojni tematski dani i večeri gdje se ljudi
upoznaju s takvom kulturom kroz film, predstave i umjetnost općenito. A čujte, sigurno tu i
tamo nekoga i izbojkotiraju zbog homofobičnih stavova. Isto bismo mogli reći i za kampanju
protiv GMO-a koja traje već nekoliko godina u Hrvatskoj. Ekološke udruge koriste i
prosvjede i direktne akcije, i peticije i lobiranje za utjecaj na političare, i edukaciju uz pomoć
ekološki svjesnih znanstvenika. Iz poglavlja o različitim stavovima i motivima aktera
alterglobalizacijskoga pokreta mogli smo vidjeti kako sami akteri vrlo često isključuju jednu
od ovih mogućnosti. To je pravo glupo. Najuspješnije akcije gotovo uvijek uključuju nekoliko
različitih tipova aktivnosti. No, nama se događa da “nabrijanci” briju samo na direktne
akcije i poneki prosvjed. Sve drugo je za “tetkice” i nije revolucionarno. Ma gdje ćeš vidjeti
nabrijanca da lobira saborskoga zastupnika. Opet, s druge, strane imamo sve više
profesionalnih birokrata u NGO svijetu koji više gledaju kako postići stepenicu više u svojoj
karijeri, a manje komuniciraju s bazom. Kad kažem profesionalni birokrati, ne mislim na
određene položaje u civilnom sektoru, već na stav ili osjećaj koji neki ljudi šire, a koji je puno
bliži korporativnom svijetu, nego udruženjima građana i građanki. Primjer s borbom protiv
GMO-a nam upravo pokazuje kako je važno spajati različite metode. Važno je prosvjedovati i
trgati usjeve zasađene GM sjemenom, ali također treba priznati kako živimo u svijetu gdje
neki ljudi donose zakone koji se odnose na sve nas i koje svi više ili manje poštujemo. U tom
kontekstu jasno je kako je važno pronaći neke “saveznike” na političkom polju, pa onda i
lobirati. Ukoliko ta dva svijeta manje komuniciraju, manje su i šanse za opći uspjeh.
Naravno, treba poštivati svačiji izbor vlastitoga angažmana, ali je dobro ako se komunicira i
postoji međusobno povjerenje između aktera koji koriste različite metode aktivizma.
299
Lobiranje je vrlo često neuspješno jer je zbog njihove sve veće ovisnosti o korporacijama, a i
sve manje etike, vrlo teško utjecati na političare. Također, frustriraju mali pomaci i ogromno
ulaganje energije pa i novca. Zato si mnoge grupe i organizacije niti ne mogu priuštiti
lobiranje, već to najčešće obavljaju velike organizacije ili koalicije više njih. Ponekad je
lobiranje samo pokušaj da ne nastane još veće zlo, a ponekad čak i obično skupljanje mrvica.
Dugogodišnje lobiranje za oprost duga siromašnim zemljama nema neke prevelike rezultate,
a opet će mnogi reći kako bi bez toga bilo još gore. Za konkretan slučaj nije pomoglo niti
pokretanje najveće peticije u povijesti na našoj planeti kojom su ljudi cijelog svijeta sa svoja
22 milijuna potpisa zahtijevalo ukinuće duga. Peticije su stoga vrlo često simboličnog
karaktera, imaju emotivno značenje osjećaja solidarnosti i povezanosti fizički udaljenih ljudi,
a treba ih koristiti u paketu s drugim metodama aktivizma.
Bojkoti su prilično raširena pojava u aktivističkom svijetu. Prilično je laka odluka bojkotirati
određeni proizvod ili uslugu od institucije protiv koje želimo reagirati. I bojkoti su osjetljiva
stvar i treba znati kada i kako ih koristiti. Ukoliko nisu dobro pripremljeni i organizirani, te
fokusirani na “jaku” i aktualnu temu, vrlo je izvjesno da će bojkoti u kratkom roku sami
utihnuti i neće imati prevelikog efekta. Jasno je kako mnogi ljudi bojkotiraju određene
proizvode iz čistog osjećaja zadovoljstva sa samima sobom. Volimo osjećati kako ne
doprinosimo nekoj lošoj priči. To je u redu. No pored zadovoljavanja samih sebe, potrebno je
razmišljati i o širem kontekstu naše odluke. Na primjer, radnici i radnice koji će, htjeli mi to
priznati ili ne, prvi osjetiti nas čin. Tu također postoje nijanse za većinu nas. Vrlo je
vjerojatno kako ćemo imati malo obzira ili suosjećanja za radnike koji proizvode oružje, jer
nam je lako predočiti povezanost te proizvodnje s patnjama ljudi širom svijeta.[61] S druge
strane, nemamo nikakvih moralnih prava osuđivati radnice koje na primjer, rade za Nike u
jugoistočnoj Aziji ili drugdje. Premda je jasno kako i Nike sudjeluje u “globalnom napadu na
život”, za većinu bi bilo prenategnuto uspoređivati ga s ljudima koji proizvode oružje za
okupaciju Iraka. Isto tako, kada su krenuli u svoju borbu protiv uprave Coca Cole koja ih je
brutalno iskorištavala, radnici podružnice u Kolumbiji sami su apelirali na globalni bojkot
protiv te korporacije. S druge strane, radnice Nikea su apelirale da se ne započne s
neorganiziranim i individualnim bojkotom Nikeovih proizvoda, već da se korporacije pritišće
drugim metodama kako bi se njihovim radni i općeljudski položaj poboljšao. Tako su i
nastale uspješne suradnje studentskih organizacija i radničkih sindikata, gdje bi se posredno
krenulo u pritisak na sveučilišta, jer su veliki kupci sportske opreme za svoje timove.
Korporacije su puno više boje organiziranog pritiska, nego da ih par osoba bojkotira i drži to
za sebe. Općenito se korporacije boje kad se ljudi udruže. Dakle, u konkretnim slučajevima
dobro je pitati same radnike i radnice što misle kako bi im bilo najbolje pomoći u borbi za
300
njihova prava. Šire gledano, bojkot bi trebao imati za cilj mijenjati stvari, promijeniti
ponašanje institucije koju bojkotiramo. Glavni cilj ne bi trebalo biti gledanje u ogledalo i
tepanje samome sebi koja sam faca jer ne pijem ili nosim to i to. Dakle, ako su bojkoti
organizirani u pogodnom trenutku od dobro organizirane grupe za pritisak imaju veliku
šansu uspjeti. Na primjer, U nekim europskim zemljama Shellov profit zbog događanja u
Nigeriji pao je za čak 70 posto. Shell je vrlo brzo shvatio kako bojkot može biti bolan.
Esso (koji je dio Exxona) je bojkotom u Europi zbog svog negiranja klimatskih promjena
imao pad prometa za sedam posto. To možda ne zvuči mnogo, no u korporativnim krugovima
se granica iznad 5 posto tumači kao područje nakon kojeg počinje pad profita. Opet, za
Exxon to ne znači puno, jer nije toliko orijentiran na Europu, kao na primjer Shell. Također,
mnogi će propitivati uspješnost bojkota, jer na primjer Shell i danas zagađuje prirodu u
Nigeriji i širom svijeta. Ondašnji bojkot je bio uspješan zbog situacije pune tenzija i emocija,
jer je Shell bio direktno upleten u ubojstvo jednog svjetski poznatoga pjesnika. No, danas
nemamo takav emotivno nabijen trenutak, a Shell još dodatno ulaže ogromne novce kako bi
nas uvjerilo da su maltene humanitarna organizacija. To je perfidno, ali pali, jer mnogi vole
da im se umiruje savjest i stvarnost. Također, bojkot bez nuđenja realne i stvarne alternative
jalov je posao. Na primjer, možemo s potpunom sigurnošću reći kako su gotovo svi europski
potrošači stali na bojkotu Shella, ali nastavili mirno puniti naftu drugdje. Gdje je stvorena
alternativa Shellu kojeg se bojkotiralo? Na pumpama BP-ja, pa čak i Essoa (Exxona), jer
onda nije bio u fokusu kao danas? Jasno je kako svaku korporaciju boli kada je se lupi po
džepu, ali isto tako ne postižemo puno ako prelijemo naše novce istom, a često i gorem
“suparniku”. Tako je za vrijeme bojkota Nikeja od studentskih i drugih organizacija u SAD-u,
glavninu kupaca preuzeo Reebok koji je imao isto odvratan odnos prema radnicima i
radnicama u udaljenim zemljama. Ne samo to, Reebok se drznuo, budući da nije bio u
fokusu bojkota, stvoriti i nešto debilno poput Reebokove nagrade za ljudska prava koju su
dijelili aktivistima zbog borbe za bolje radne uvjete ili ljudska prava. To je u rangu da Bush
dijeli nagrade za obnovljive izvore energije ili stupanj demokracije u nekoj zemlji. Bojkot
može biti uspješan u slučaju da ponudite vrijednu i stvarnu alternativu. Stoga studentske
organizacije i radnički sindikati sve više nude robu koja je proizvedena u dostojnim uvjetima
za radnike i radnice. Jasno je kako bojkot nije lako organizirati, jer zapravo trebate utjecati
na vrlo često pasivnu i apatičnu javnost, kojoj cijeli sistem tupi od malena kako je OK da
bude pasivna i apatična. Trebamo se zapitati kakav je to svijet gdje potrošači u McDonald’su
nakon potvrđene vijesti da igračke za taj restoran izrađuju po 16 sati dnevno djeca u Kini
imaju odgovor kako to jest problem, ali nekako nije njihov te kako će oni i dalje nastaviti
njupati u McDonald’su. Također moramo biti svjesni upravo zbog ovakvih otežavajućih
301
okolnosti za bojkot da ga može uspješno pokrenuti i voditi samo dobro organizirana i
predana ekipa. Nije dovoljno samo pozvati na bojkot i očekivati da se stvari same od sebe
kotrljaju. Jedna od najboljih kampanja danas na svijetu koja uključuje bojkot, a ima rezultate
je World Bank Boycott Bonds, trenutno jedna od najjačih globalnih akcija aktivista i
aktivistkinja. Za alterglobalistički aktivizam jedna od najvažnijih kategorija je solidarnost, i
ljudi su se uvijek pitali kako bi se iz Zapadnih zemalja najbolje moglo prosvjedovati protiv
gomilanja nepravednog duga, odnosno kako bi se moglo pomoći siromašnim ljudima. Sami
aktivisti i aktivistkinje su potražili inspiraciju u borbi protiv aparthejda u Južnoj Africi gdje
se također pozivalo na bojkot korporacija koje posluju u toj zemlji pomažući rasistički režim.
Budući da Svjetska banka 80 posto svojih godišnjih prihoda ostvari prodajom obveznica na
tržištu, odlučilo se za poziv raznim društvenim skupinama i institucijama koje kupuju te
obveznice i na taj način financiraju rad Svjetske banke da jednostavno prestanu to raditi te
da ih bojkotiraju. Ovdje je važno napomenuti kako se obveznice Svjetske banke uvijek
prodaju jer su projekti Svjetske banke sigurni i profitabilni. Na iznenađenje ljudi koji su
pokrenuli WBBB akciju odaziv je bio ogroman. Tako su se danas na bojkot kupovine
obveznica Svjetske banke javno obavezali brojni sindikati i vjerska udruženja, sveučilišta i
fondacije, pa čak i mirovinski i investicijski fondovi te čitava gradska vijeća (npr. San
Francisca ili Milwaukeeja). Svi su se oni obavezali kako iz etičkih razloga neće dalje
kupovati obveznice Svjetske banke i na taj način pomagati njen rad. U Svjetskoj banci su
posebno nervozni zbog ovakvoga oblika aktivizma, njima dosada nepoznatog, pogotovo u
trenutku kada toliko novaca ulažu u šminkanje svog imidža. U prosvjedu upućenom
tadašnjoj koordinatorici WBBB-a Europe Chelsea Mozen, koji je napisao William Rose,
menadžer Svjetske banke za suradnju s NGO-ima zadužen za odnose s javnošću, ističe se
nevjerica zbog “opskurnih informacija” u brošuri WBBB-a. Stoga su danas nudi kao riješenje
i investiranje u etičke fondove. Etički fondovi se isto tako unaprijed obavezuju kako neće
investirati svoj novac u ikakve radnje koje šire siromaštvo, odnose se diskriminacijski prema
ženama ili zagađuju prirodu. Imamo veliki porast takvih fondova, kao i porast ulaganja
novaca u njih. Prošle je godine Rainforest Action Network nakon višegodišnje kampanje
uspio prisiliti najveću banku na svijetu Citigroup da potpiše pro-ekološki ugovor o
financiranju. Time se Citigroup obavezao kako neće financirati projekte koji mogu ugroziti
važna prirodna područja, uključujući i sječu šuma u tropskim krajevima. Također se neće
financirati ilegalna sječa šuma. Objavljivati će izvještaje o emisiji stakleničkih plinova za
projekte koje financira te se obavezuju financirati programe obnovljivih izvora energije. U
RAN su istakli zadovoljstvo što je Citigroup prva globalna banka koja se odrekla
iskorištavanja fosilnih goriva u tropskim šumama. No, mnogi će reći kako se time Citigroup
302
zapravo pere od bogaćenja špekuliranjem valuta do ubiranja ogromnih sredstava od zemalja
u razvoju kada otplaćuju dugove. Problemi s etičkim fondovima postoje. NPI Global Care
Income i CSI Environ Trust su tako početkom stoljeća ulovljeni kako ulažu u Thames Water,
najvećega britanskoga zagađivača koji je u to vrijeme osam puta kažnjavan zbog
ugrožavanja riječnog života i zdravlja ljudi. Equitable Fund investira u BP o kojem je sve
rečeno. Stoga treba biti oprezan i istražiti gdje se zaista radi o etičkom fondu, a gdje o
greenwashu. Uostalom, Citigroupu nije smetalo da sudjeluje u stvaranju jednog od najgorih
ekoloških i socijalnih projekata u ovom trenutku – naftovodu Baku-Tbilisi-Ceyhan gdje su
jedni od kreditora BP-ju.
Danas se bojkot povezuje i sa sve većom moći potrošača. Na primjer, potrošači koji odlučuju
bojkotirati hranu dobivenu GMO-ima ili kozmetiku dobivenu mučenjem životinja neovisno o
odluci neke vlade, korporacije ili trgovačkog lanca, čine takvu robu neprofitabilnom. No to
je upravo jedan i od razloga slabosti bojkota, jer kao što smo rekli nama su danas potrebni
odgovorni i aktivni građani te građanke, a ne samo potrošači. Ovi potonji imaju manu.
Naime, vole trošiti. Mnogi bojkoti koji su usmjereni na apeliranje potrošača prođu
neopaženo pored njih. Zaključit ćemo kako bojkoti upravo zbog sve veće moći potrošača i
utjecaja ekonomije rastu kao taktika aktivističke scene. Samo u Britaniji korporacije su zbog
bojkota izgubile 2,6 milijardi dolara. Dvije trećine ispitanika izjavilo je kako se nikad više
neće vratiti bojkotiranom proizvodu neovisno radi li se o hrani, odjeći, kozmetici ili nečemu
drugom. Više od 50 posto ispitanika izjavilo je kako su barem jedan proizvod bojkotirali iz
etičkih razloga (Ana Dasović, Jutarnji list, 10.01.2004.). U SAD-u i EU gotovo 70 posto
građana ističe kako na osnovu etičkih razloga bojkotiraju hranu, piće i proizvode za osobnu
njegu. Jasno je da prijetnje bojkotom ili sam čin mogu biti jak alat u borbi protiv bahatih
korporacija i institucija. Stoga nas ne treba čuditi što su i unutar alterglobalističkoga
pokreta predlaže usvajanje programa globalnoga bojkota. Tako na primjer Arundhati Roy,
jedna od najpoznatijih književnica u svijetu, a posljednjih godina više aktivistkinja, zagovara
“novu strategiju nekooperacije” po uzoru na Gandijevu politiku prema Britaniji. To bi bile
svojevrsne “sankcije ljudi planete Zemlje” prema samom Imperiju, prema svim
korporacijama koje na primjer, profitiraju od rata u Iraku. Kako kaže: “Vikend protesti nisu
dovoljni”. Ne brinite se, nećemo više o prosvjedima. Ovdje ćemo samo još jednom napraviti
rezime o prosvjedima u odnosu na ostale taktike. Prosvjedi su iznimno važni kao taktika, jer
tada svi zajedno izlazimo na ulicu i postajemo najvidljiviji. Zbog toga ih nikada ne smijemo
napustiti kao oblik borbe. No, isto tako akteri pokreta moraju shvatiti kako prosvjedi koji
traju dan ili dva neće riješiti probleme. Njihovo rješavanje zahtijeva gotovo svakodnevni
angažman koji je vrlo često nevidljiv i puno teži. Također, akteri pokreta kao što smo vidjeli
303
znaju upasti u već pripremljenu zamku igranja uloga. Policija će uvijek biti uspješnija u tom
igrokazu. Prosvjedi uvijek trebaju ostati otvoreni kako bi uključili ljude različitih životnih
stilova i stavova. Jedno od najvažnijih ciljeva prosvjeda trebalo bi biti iskazivanje solidarnosti
i političkoga stava raznolikih ljudi. Premda organizacija prosvjeda kao velikoga događaja
zahtijeva unaprijed pripremljene i poznate obrasce, za iznenađenje nam uvijek ostaju
direktne akcije koje su sastavni dijelovi prosvjeda. Prosvjedi su osuđeni na propast ako se ne
mijenjaju taktike na njima, ako prestanemo biti maštoviti i puni iznenađenja za policiju.
Direktne akcije su divna stvar. One su brze, dinamične, mogu uključivati mali broj ljudi, a
ako su dobro pripremljene imaju ogroman efekt. One nam zaista pružaju dokaz kako smo
živi, jer preuzimamo odgovornost za vlastiti život, postavljamo se aktivno, direktno prema
nekom problemu, a ne čekamo da ga riješi država ili neko odozgo. Direktne akcije su
vjerojatno energetski najnabijeniji oblik aktivizma, adrenalin frca na sve strane, a ako akcija
uspije, sreći i zadovoljstvu nema kraja. Nije slučajno da smo naglašavali tolike direktne
akcije u knjizi. One su najbolji odgovor na klasična aktivistička pitanja: Ja/Mi, sada i tu
radimo nešto. Premda mislim kako je jasno, nije naodmet ponoviti, direktna akcija ne smije
uključivati nanošenje fizičke boli bilo kojem živom biću. Za sve drugo ćemo lako.
S razvojem tehnologije polje direktne akcije prebacuje se i u tu dimenziju. Dapače, neki
unutar pokreta tvrde da sistem toliko ovisi o tehnologiji da prosvjedi na ulici imaju manje
smisla od prosvjeda u virtualnom svijetu. Premda nam je to pretjerano, ne može se poreći
kako novi mediji imaju sve veću ulogu u aktivizmu. Dapače, to je čitav novi svijet s vrlo često
inovativnim i uspješnim alatima za borbu. Ne samo to, nego smo svjesni kako zaslužuju i
posebno poglavlje, ali ja zbog nedostatka znanja i energije u ovom izdanju to nisam učinio.
Svima onima koji su potkovani u tom svijetu ostaje poziv na suradnju i dopunu budućih
izdanja. Mi ćemo ipak spomenuti neke od najboljih oblika aktivizma unutar ove priče. A još
su tu piratski radiji i nezavisne televizije, videoaktivizam, slobodni softveri (GNU/Linux,
Mozilla….), slobodna enciklopedija wikipedia, hakerski aktivizam, ironiziranje svijeta
reklama Adbustersa i sličnih organizacija i tako dalje. Creative Commons je priča koja nam
otkriva milijuna ljudi na ovoj planeti koji žele dijeliti… hm, pa svašta lijepega. CC je koncept
koji nam otvara nove mogućnosti ukoliko želimo podijeliti naše znanje, vještine ili proizvode
s ostalima. Ne samo da je super fora kod CC-a što poštuje svačiju individualnost, već je još
bolja fora što poštuje i različite situacije ili kontekste u kojima se mi osobno nalazimo. Tako
da kada poželimo nešto dijeliti s drugima, sami biramo koliko i na koji način to želimo
učiniti. Odluka je potpuno na nama želimo li predati naše znanje ili proizvod uz uvjet da nas
se imenuje kao autora ili autoricu, ili kao javno dobro bez ikakvih uvjeta; kao cjelinu unutar
koje ne dozvoljavamo ikakve prerade ili kao djelo gdje dozvoljavamo prerade, ali pod
304
uvjetom da osobe uključene u preradu prihvaćaju istu licencu. Također, možemo izabrati
dozvolu korištenja našeg djela, ali samo u nekomercijalne svrhe. Dapače, možemo s obzirom
na situaciju u kojoj živimo ograničiti pristup nekim djelima koja stvaramo ukoliko živimo od
njih, a druga dati na korištenje kako god želimo. Za sada se CC uglavnom kreće unutar
prostora digitalnih i kompjuterskih tehnologija i medija. I tu se zaista događaju fantastične
stvari. No, naši prijatelji i prijateljice koje šire i stvaraju prostore slobode preko dugmića
trebaju pomoć i onih koji stišću druge stvari. Potrebna nam je mreža slobodnih prostora i
tehnologija, gdje možemo slaviti vlastitu kreativnost i solidarnost. Od monopolizacije moći i
znanja, od privatizacije resursa i profita, pored filmova i muzike, umjetnosti i znanosti treba
istrgnuti i druga područja važna za naš život. Neoliberalna globalizacija ide ukorak s
težnjom da se patentira sam život. Na bogatoj trpezi nudi se sve i to sada globalno. Time se
želi poručiti kako je jedini ispravan sistem onaj u kojem će se patentirati tradicionalno
znanje iz poljoprivrede i medicine, prirodna i kulturna bogatstva, čitave stanice i geni, pa i
bića. Stoga će nam u stvaranju slobode biti potrebni svi oni i one koje će čuvati sjeme i
bioraznolikost, proizvoditi bio-gorivo i vjetrenjače da ne ovisimo o ratovima za naftu,
zastupati pravo svake osobe na vlastiti izbor koga će ljubiti, otvarati sigurne prostore za
žrtve svih oblika diskriminacije i nasilja. Trebamo roditelje koji će sami birati kada imati i
podizati djecu, obične ljude odlučne da očuvaju javna dobra (vodu, školstvo, zdravstvo…) na
korist svima. Trebamo svijet u kojem je pokloniti nešto stvar vrijednosti i osjećaja, a ne
određenog datuma. CC koncept nas uči ponovno uživati u poklanjanju i guštirati u drugima.
Nedavno je jedan od novovjekovnih svećenika Bill Gates sa svog oltara prokleo sve one koji
zahtijevaju mogućnost za drugačiji pristup patentima i vlasništvu kao “new modern-day sort
of communists”. Lawrence Lessig, profesor prava na Stanford University i jedan od
zaslužnijih za osnivanje i razvoj CC-a, istaknuo je prilikom svoga predavanja na festivalu
Sloboda stvaralaštvu kako iza komunističkoga sistema uvijek stoji velika partija i država.
Lessig je zaključio kako je Gates slijep da uvidi kako današnji ljudi koji se bore za drugačiji
svijet nisu komunisti, već komonisti (od engl. common – javno ili opće dobro). S
oduševljenjem možemo reći: “Zbogom komunisti, dobro došli komonisti”. Prije negdje oko
mjesec dana Eben Moglen, tvorac GNU Opće javne licence i borac za slobodu u inforsferi,
istaknuo je na svom predavanju u Novinarskom domu kako po prvi put imamo priliku
sudjelovati i stvarati u sistemu zbog kojega nitko nije ubijen, nitko nije obješen, u sistemu
koji ne priznaje kolateralnu štetu. Komonari i komonarke kažu samo: “Izvoli, posluži se, želiš
li nešto od svega ovoga?”. Pa ti onda biraj. Dok ne stvorimo konkretne alternative i sisteme
unutar kojih se poštuje različitost i pravo na izbor, ljudi koji upravljaju svijetom i dalje se
imati ciničan cerek na usnama. CC je pravi lijek protiv cinizma. Pijte ga slobodno.
305
Uzdravlje…
Korporacije su ponekad manje osjetljive na prosjede, a više na čistoću svojih logoa i marki,
imidža i prezentacije, reklama i poruka. Njemačka antirasistička mreža Kein Mensch ist
Illegal radila je akcije protiv deportacije imigranata, ne samo zbog kršenja njihovih ljudskih
prava te tjeranja na povratak u zemlje gdje su im životi ugroženi ili egzistencija upitna, već i
zbog toga što je prilikom deportacija vrlo često dolazimo do ozbiljnih povreda imigranata, pa
čak i smrtnih slučajeva. No, korporacija Lufthansa niti nakon brojnih prosvjeda nije htjela
promijeniti svoju politiku i nastavili su s prevoženjem imigranata. Aktivisti su tada odlučili
preokrenuti taktiku i poigrati se simbolima. Napravili su kopiju Lufthansinog imidža, brojne
letke i brošure u kojima su najavili otvaranje posebne linije leta u Lufthansi nazvanoj
Deportation Class. Reklamni primjerci su izgledali dizajnom i formom potpuno isto kao da ih
je i sama avio-korporacija radila. Istaknulo se kako su u Lufthansi svjesni da moraju pružati
vladi Njemačke usluge prevoženja imigranata, ali kako su posebno svjesni da imigrantima
nije lako dok se voze lisicama vezani, s kacigama na glavi i povezom preko usta. U letku je
istaknuto kako su svjesni da imigrantima nije baš najkomfornije tijekom leta, a komfornost je
ipak Lufthansina najveća briga. Stoga su kroz Deportation Class, kao posebni klasu letenja,
odlučili omogućiti imigrantima kao kompenzaciju jeftinije karte. Stvorena je čak i Internet
stranica na kojima se mogu vidjeti odredišta i naručiti karte
http://www.deportation-class.org. Letci i brošure su ostavljeni na Lufthansinim infopretincima i štandovima na aerodromima, u putničkim agencijama i na turističkim
sajmovima. Slučajni prolaznici, poslovni partneri, novinari, turisti i najšira javnost odjednom
su shvatili poruku prosvjeda protiv Lufthansine politike i počeli prosvjedovati protiv nje.
Napadali su korporaciju da kako može biti tako bešćutna i cinična pa još se i reklamirati
prebacivanjem imigranata nuđenjem karte ispod cijene. Lufthansa je demantirala autorstvo
nad letkom, ali se našla u problemima, jer nije mogla negirati realnost cijele priče. Iz
korporacije su uobičajeno zaprijetili tužbom vlasniku Internet stranice, ali postigli su samo
još veće širenje vijesti i podršku akciji. Lufthansa je doživjela ono što se u aktivističkim
krugovima naziva “taktičkim sramoćenjem” i to je dovelo do zabrinutih pitanja dioničara
Lufthanse na godišnjem okupljanju o mogućem padu zarade zbog prijevoza imigranata pa je
čak i neoliberalni časopis The Wall Street Journal pisao o neetičnosti Lufthanse. Sve je to
rezultiralo apelom Lufthanse njemačkom ministru unutrašnjih poslova za izuzećem iz
daljnjih prijevoza imigranata, što su i dobili. Aktivisti bi se puno više mučili daljnjim
prosvjedima u ovom slučaju, oni bi morali rasti u obimu i potenciranju konflikta. Također
nikada ne bi sami dobili ovakvu odluku njemačkog ministarstva unutrašnjih poslova. Ovako
su napali na najranjivijem području globalnih korporacija – njihovom brandu. Pretjerano se
306
poistovjećujući ne sa samim proizvodom ili uslugom, već sa svojim logoom, simbolima i
porukama, globalne korporacije su ostavile i veliki ranjivi prostor upravo u tim područjima.
U neku ruku aktivisti su ukrali ili bolje reći kidnapirali Lufthansin logo i suočili je sa
stvarnim posljedicama njihove politike na javnosti razumljiv način (Lubbers, 2002).
Još nevjerojatniji primjer poigravanja sa simbolima neoliberalnog kapitalizma je projekt Yes
Man. Naime, ljudi okupljeni oko projekta su zakupili Internet stranicu http://www.gatt.org,
što je prethodnik WTO-a. Na stranici su objavili čitav niz nepovoljnih činjenica i podataka za
WTO. Inače, takve stranice-podvale su uobičajena taktika pokreta. U svibnju 2000. godine
na mail adresu stranice stiglo je najmanje očekivano pismo adresirano na tada generalnog
direktora WTO-a Michaela Moorea u kojem ga se poziva da dođe u Salzburg na konferenciju
međunarodnih pravnika za trgovinska pitanja. Aktivisti nisu mogli vjerovati kakva im se
prilika pružila i preuzeli su uloge. Moore se javio i ispričao što ne može doći, ali je predložio
dostojnu zamjenu dr. Andreasa Bichlbauera. Tako je započela najluđa priča testiranja
povjerenja u jednu od najmoćnijih institucija na svijetu WTO. Dr. Bichlbauer se pojavio u
Salzburgu sa svojim asistentom i sa snimateljem koji je svaki njegov korak pratio kamerom.
Organizatorima je objašnjeno kako je kamera sveprisutna zbog “suludih aktivista” koji
predstavnike kapitalizma gađaju pitama pa ih se ovako kamerom želi dobiti na djelu. Time je
olakšano snimanje ove apsurdne priče. Bichlbauer je ispred WTO-a ispričao takvu gomilu
gluposti i besmislica poput da treba ukinuti siestu u Španjolskoj i duge ručkove u Italiji kako
bi se standardizirao radni sat ili kako bi u svijetu slobodne trgovine trebali razvijati
demokraciju gdje jedan glas određuje jedan dolar, pa tko ima više para ima i više glasova. To
bi kao potaklo konkurenciju i rast poduzetništva, jer bi svi imali razloga biti što bogatiji. Ono
što je zaista nevjerojatno, a u neku ruku i zastrašujuće jest da nitko od prisutnih pravnika za
trgovinska pitanja nije se usudio ili nije imao potrebu proturječiti uglednom predstavniku
WTO-a. Jedino se jedna osoba iz Italije malo uvrijedila na opasku o dugim ručkovima. Nakon
predavanja dr. Bichlbauer je čak hvalio Hitlerovu politiku slobodne trgovine bez ikakvog
protesta od prisutnih. Kasnije se pojavio njegov prijatelj koji je odglumio novinara i uz
poruku pravnicima kako je dr. Bichlbauer ipak izgađan pitama te je pitao jesu li možda iz
njegovoga izlaganja primijetili razloge za napad pitom. Pravnici su rekli kako nisu ništa
neobično primijetili u stavovima stručnjaka kojeg je poslao WTO. Kasnije je delegatima
skupa poslana vijest kako je dr. Bichlbauer prvo obolio od otrova u piti, da bi ubrzo nakon
toga i umro. Na kraju je cijela akcija provaljena i razotkrivena čak i u najvećim svjetskim
medijima poput New York Timesa. Ljudi iz Yes Mana su mislili da su se dobro zabavili i
pokazali kako se slijepo vjeruje samoproglašenim autoritetima, ali dočekao ih je još
zanimljiviji poziv. Europska podružnica jedne od najvećih televizijskih kuća CNBC pozvala je
307
predstavnika WTO-a da debatira u emisiji uživo o globalizaciji pred prosvjede u Genovi
2001. godine. Tako je stvoren Granwyth Hulatberi, još jedan od važnijih stručnjaka WTO-a.
TV kući je objašnjeno da će se gospodin Hulatberi javiti iz studija u Parizu te će se snimka
prenositi satelitom. Ljudi iz Yes Mana su iznajmili sobu s pogledom na Slavoluk pobjede i
krenuli sa snimanjem. Sugovornici su bili voditelj emisije Nigel Roberts, aktivist Barry
Coates iz World Development Movementa te Vernon Ellis iz konzultantske kuće Andersen.
Imao sam priliku slušati predavanje ljudi iz Yes Mana i gledati snimke (koje možete skinuti
na http://www.theyesman.org) i to izgleda suludo i zaista nevjerojatno kad ih svo četvero
gledate na ekranu, u četiri manja dijela, ispod njih burzovni izvještaji, a oni kao ozbiljno
raspravljaju, pa Andy, odnosno Granwyth Hulatberi krene: “Prosvjednici su jednostavno
previše koncentrirani na realnost, na činjenice i pokazatelje… Mi moramo pronaći put da
uvjerimo ne prosvjednike, već njihovu djecu da slijede mislioce poput Miltona Friedmana i
Darwina i tak odalje, prije nego one koje prosvjednici čitaju kao što su Trocki, Robespierre i
Abbie Hoffman”. Barry Coates je vrtio očima i nije mogao vjerovati kakve idiote WTO šalje
na javne rasprave, ali nitko nije primijetio da se radi o smicalici. Andy je poslije od CNBC-a
dobio i kazetu s emisijom uz zahvalu na sudjelovanju. Ono što sve skupa čini blesavijim je to
što je za vrijeme Andyjevog govora puštana snimka s prosvjeda protiv sastanka MMF-a i
Svjetske banke iz Washington DC-ja godinu prije na kojima se jasno vidi Andy kako nosi
transparent i prosvjeduje protiv tih institucija. Sljedeći izazov bila je konferencija “Tekstil
budućnosti” u Finskoj, no Andy i prijatelj Mike su odlučili otići korak dalje kako bi ispitali
koliko daleko može ići ljudska poslušnost i konformizam. Tako su spremili specijalni
program. Andy je facama okupljenim na konferenciji opet laprdao o tome kako je Građanski
rat u SAD-u bio gubitak vremena, te kako je samo trebalo prirodno pustit da robovski rad
zamijeni rintanje u neljudskim radnim uvjetima kao danas. Izlaganje koje je pripremio Andy
ticalo se problema tekstilne industrije: problem nadgledanja radnika i problem njihove
sklonosti odmaranju i ljenčarenju. U jednom trenutku izlaganja Mike prilazi Andyju kao
njegov asistent i strga mu odijelo ispod kojeg je zlatna pripijena odora. Tu zlatninu je krasio
i ogromni napuhani penis povezan s cijelim odijelom na čijem vrhu je bio mali ekran.
Službeni naziv odijela bio je “Privjesak za vizualizaciju radnika”. Kroz powerpoint
prezentaciju Andy je prikazivao scene menadžera ili direktora tvornice kako trči po plaži,
vježba ili se jednostavno odmara, a cijelo vrijeme preko ekrana na ogromnom penisu može
nadgledati radnike u tvornici. Andy je dobio ogroman pljesak bez ikakvog pitanja da kakve li
su to gluposti. Izgleda da za najveće stručnjake i poslovne ljude iz sektora odjeće glupost
nema granica. Ili seže do vrha penisa. Dapače, dao je i intervjue u finskim novinama. Tek je
poslije jedna gospođa rekla Andyju kako je ipak uvrijeđena jer “izum” implicira da su
308
direktori tvornica samo muškarci, ali da u biti ideja nije loša.
Andy se ovime šalio. Ali kao i često puta, stvarnost je puno opakija od bilo čega što
zamislimo. A opsesija vođa, moćnih i šefova da nadgledaju one ispod jest opaka. Tako u
2005. godini saznajemo kako sve više britanskih tvrtki prisiljava radnike na nošenje
elektronske narukvice koje služe za nadgledanje radnika. Korporacije koje su uvelike počele
koristiti ovu tehnologiju su Tesco, Sainsbury’s, Boots, Marks and Spencer i druge.
Cijela priča s Yes Manom je završila na konferenciji računovođa u Australiji. Na konferenciji
Andy kao predstavnik WTO-a Kinnithrung Sprat objavio je ekskluzivnu vijest. Priznao je kako
u WTO-u već dugo razmišljaju o radikalnim promjenama, kako su shvatili da korporativna
globalizacija osiromašuje ljude te da ukidaju WTO. Na njegovo mjesto dolazi nova
organizacija Trade Regulation Organization koja će držati korporacije odgovornima i staviti
prednost zaštiti okoliša ili pravima radnika ispred trgovine i profita. Na video snimkama
nevjerojatno je kako računovođe koji bi do prije nekoliko minuta javno hvalili sustav na
kojem uživa WTO i bliske institucije, sada nakon što je autoritet proglasio da to ništa ne
valja, pogođeni strijelom slobode i hrabrosti predlažu Andyju rješenja za pravedniji svijet uz
neskrivene reakcije oduševljenja što je WTO-u došao kraj. Je li moguće da ljudi žele bolji i
pravedniji svijet, ali pasivno čekaju da dobiju mig odozgo, naivno čekajući da se oni koji na
njemu masno profitiraju samoukinu? Nakon konferencije poslano je na stotine adresa vijest
ukinuću WTO-a, a čak je i kanadski parlament raspravljao o novim okolnostima. Andyju,
Mike i drugima iz Yes Mana stizala su pisma oduševljenja i podrške za novi smjer koja su
ubrzo zamijenila ona puna razočaranja i ljutnje, jer je iz pravoga WTO-a stigao demanti
ukidanja. Yes Man je odgovorio da drugačiji svijet je moguć, ali da će njegovo stvaranje ipak
započeti odozdo. Nakon što je završila priča s WTO-om, ljudi okupljeni oko Yes Mana stvorili
su novu Internet stranicu http://www.DowEthics.com koja je objavila informacije o
odgovornosti Dow Chemicala za tragediju u Bhopalu i nepodmirene dugove prema
oštećenom stanovništvu. Naime, Dow je kupio Union Carbidge nekoliko godina nakon
tragedije. Ovog puta dobili su poziv od BBC World Television da pričaju kao predstavnici
Dow korporacije na godišnjicu tragedije u Bhopalu. Zašto ne, pomisle oni, ionako je prošlo
dosta vremena od priče s WTO-om, a očito nekima nikad dosta. Andy se opet javljao iz
studija u Parizu, ovoga puta s Eiffelovim tornjem iza sebe te kao predstavnik Dow
korporacije Jude Finisterra objavivši ekskluzivnu vijest kako Dow prihvaća punu
odgovornost za tragediju te će isplatiti žrtve s 12 milijardi dolara odštete. Također je obećao
da će izručiti Indiji Warrena Andersona, bivšega direktora Union Carbidgea koji je tamo
osuđen na 20 godina zatvora za višestruko ubojstvo. Andyja je bilo strah da ovime ne pruži
309
žrtvama lažnu nadu, ali je prevladao osjećaj kako će to ipak pojačati interes za cijeli slučaj,
posebno u SAD-u gdje se često takve informacije prešućuju u najmoćnijim medijima. Za
svega dva sata vijest je postala broj jedan na googlu. Dow je demantirao “svoju” promjenu, a
BBC je pozvao Andyja ponovno u studio kako bi detaljno objasnio svoje namjere i razloge za
ovakvu prevaru. Priča s Yes Manom nam pokazuje koliko se ljudi uče poslušnosti i pasivno
slijede lažne autoritete kamo god ih oni uputili što je za bilo koje društvo najopasnija stvar
koja se može dogoditi.
310
ALTERNATIVNI EKONOMSKI PROGRAMI
Ekonomske alternative predstavljaju zaista poseban oblik borbe, možda upravo zato jer ih
ljudi nekako najmanje očekuju u tom području. Razlog je što se neoliberalni kapitalizam čini
toliko prevladavajućim da nam se ništa drugo ne čini realnim. No tijekom istraživanja za ovu
knjigu i sam sam se ugodno iznenadio koliko nam se toga pruža na području, uvriježeno
rečeno, ekonomije kako bismo poboljšali naš svijet. Što se tiče ekonomije i mogućnosti da
ona služi i radi za ljude, a ne za malu skupinu na vrhu piramide moći, započet ćemo s
konceptom kooperativa, kod nas poznatijih kao zadruge. Nakon toga ćemo predstaviti
koncept fair trade ili poštene trgovine, eco-rata, LETS-a i na kraju mikrokreditiranja.
Kooperative/zadruge su danas prevladavajući organizacijski model unutar alternativnih
ekonomskih programa. Postoje kooperative potrošača i proizvođača, ali i tzv. samoupravne
kooperative.[62] Ove prve su donekle i češće, a radi se o uobičajenim oblicima udruživanja
ili kako se kod nas češće kaže zadrugarstva prilikom proizvodnje određenih proizvoda, te
udruženja potrošača koji organizirano kupuju dotične proizvode. Samoupravne kooperative
imaju nekoliko presudnih faktora koje moraju zadovoljiti, a to su: radna snaga posjeduje i
upravlja kompanijom; sve odluke donose se demokratskim izborima na principu jedna osobajedan glas; rad i plaće dijele se na demokratskim temeljima (Estey i Bowman, 2001). Prvi
dokazi kooperativnog odnosa između ljudi pronađeni u starom Egiptu, Babilonu, Grčkoj,
Rimu, među plemenima Sjeverne Amerike i Afrike, kao i kasnije među poljoprivrednicima
drugdje u svijetu. U srednjem vijeku možemo nalaziti neke oblike grupa za međusobnu
pomoć u gradovima. I danas se pokušava pratiti šest osnovnih principa koji su utemeljeni s
prvom dugoročnom kooperativom Rochdale 1844. godine: otvoreno i dobrovoljno članstvo;
demokratska administracija; neprofitni status; vraćanje viška članovima; edukacija članstva i
suradnja između kooperativa. Rochdale Society of Equitable Pioneers nije bila prva
kooperativa, ali je bila prva koja je trajala duže vrijeme, a i formirali su do danas važne
principe za kooperative. Generalna skupština International Cooperative Alliancea donijela je
sljedeće osnovne principe za kooperative: dobrovoljni pristanak (bez rodne, socijalne, rasne,
političke ili religijske diskriminacije), demokratsko uređenje (kontrola od samih članova),
participacija (članovi kooperative kontroliraju njen kapital), autonomija (suradnja s drugim
kooperativama temelji se također na demokratskim principima), edukacijski princip
(osposobljavanje članova za efikasni doprinos kooperativi i informiranje javnosti),
kooperativnost (suradnja na lokalnom, nacionalnom i internacionalnom nivou) i briga (za
311
održivi razvoj njihovih zajednica).
Po podacima ILO-a kooperative zapošljavaju 100 milijuna ljudi, više od svih korporacija na
svijetu koje zapošljavaju 86 milijuna ljudi. Čak 725 milijuna ljudi su članovi kooperativa kao
radnici, potrošači ili stanovnici, a u zemljama u razvoju više od pola stanovništva je blisko
povezana s kooperativama (Ransom, 2004).
U Brazilu 60.000 doktora (trećina od ukupnoga broja) radi unutar kooperative. U Južnoj
Koreji kooperativa ribara zauzima 71 posto tržišta. U Japanu kooperative na tržištu riže i
ribe zauzimaju 90 posto. Na Cipru kooperative drže 30 posto bankarskih usluga i 35 posto
poljoprivrednih proizvoda. U SAD-u je 750.000 ljudi zaposleno u kooperativama koje
godišnje prodaju robe u vrijednosti većoj od 100 milijardi dolara. Kooperativno stanovanje
osigurava dom za 3 milijuna ljudi, a Co-op City u Bronxu u New Yorku je s 50.000 stanovnika
najveća takva zajednica u svijetu. Kooperative distribuiraju struju za 25 milijuna ljudi.
Kooperative imaju najviše zemlje u Velikoj Britaniji. Gotovo 40 posto Kanađana je član bar
jedne kooperative.[63] Mljekarska industrija u Indiji organizirana kao kooperativa i
zapošljava više od 11 milijuna ljudi te sudjeluje u ukupnoj proizvodnji mlijeka sa 17 posto
(Christian Aid, 2004). Radi o siromašnim farmerima koji u većini imaju manje od pet krava
pa im rad u kooeprativama osigurava normalan život. U opasnosti je zbog odluke suda WTO
da prihvaća žalbu SAD-a, jer Indija subvencionira svoju mljekarsku industriju.
Najpoznatija kooperativa na svijetu nalazi se u španjolskoj pokrajini Baskiji. Kooperativu
Mondragon osnovao je Jose Maria Arizmendiarrieta koji je nakon Španjolske revolucije
zatvoren. Nakon izlaska iz zatvora postaje svećenik i povezuje kooperativni način
proizvodnje s katoličkom socijalnom doktrinom. Zajedno sa svojim učenicima, 1956. godine
osniva kooperativu koja je danas pojam uspješnosti čak i u poslovnom svijetu. Danas
kooperativa Mondragon ima 60.000 zaposlenih s godišnjim profitom od 425 milijuna dolara.
Okuplja 86 proizvodnih jedinica (obrazovni centre, poljoprivredne, građevinske, uslužne,
potrošačke kooperative i vlastitu banku). Ukupna vrijednost Mondragon kooperative iznosi
preko 14 milijardi eura. U kooperativama se pokušavaju plaće i zarade balansirati, naravno
uz poštivanje i osobnog doprinosa. U Mondragonu je bilo velikih rasprava kada su si
menadžeri htjeli povećati plaće jer su isticali kako je na njima veća odgovornost pa je i
pošteno da dobiju donekle veće prinose. Premda je bilo velikog otpora u kooperativi pa i
upozorenja da će to uništiti duh koji je i stvorio Mondragon, prvo se omjer plaća menadžera
i običnih radnika povećao na 4,5 prema 1, da bi polovinom devedesetih skočio na 6 prema 1
uz daljnje produbljivanje. Podsjećamo da direktori i menadžeri najpoznatijih korporacija
312
zarađuju za u prosjeku preko 400 puta više od običnih radnika. Nedavno je kooperativa
Mondragon morala popustiti te zbog prestanka zaštite subvencijama i carinama potražiti
radnu snagu izvan EU-a, gdje radnike plaćaju manje. Zbog toga ih mnogi ne smatraju više
kooperativom. Mi ipak smatramo vrijednim njihov dosadašnji uspjeh.
Posebno je poznata Seikatsu Club Consumers’ Cooperative Union iz Japana koji su osnovale
žene 1965. godine želeći biti sigurne u kvalitetu proizvoda koje kupuju. Nastale odlukom
200-tinjak žena koje žele kupiti određeno mlijeko kako bi podržale male proizvođače. No, oni
nisu samo potrošačka kooperative, već su tijekom godina svog postojanja uložili i u stvaranje
proizvodnih kooperativa. Uglavnom sastavljena od žena, ova kooperativa opskrbljuje s
kvalitetom i zdravom hranom preko 230.000 kućanstava. Danas su aktivne i na političkom
planu s predstavnicama u kvartovskim i gradskim skupštinama, kao i suradnjom sa
siromašnim područjima Filipina od kojih kupuju šećer, banane i slične proizvode na
principima pravedne trgovine.
Možemo spomenuti i uspješnu Kerala Dineshi Beedi kooperativu u Indiji u kojoj radnici i
radnice motaju cigarete. Ovdje je zanimljivo napomenuti kako se radi i o jednom od
najslabije plaćenih poslova u Indiji u kojem se radnici i radnice uvelike iskorištavaju te rade
u teškim radnim i zdravstvenim uvjetima.[64] Ovaj projekt je zanimljiv jer je stvoren u
suradnji s lokalnom upravom savezne države Kerala u Indiji. Radnici u glavno tijelo
kooperative biraju pet predstavnika, a lokalna vlast dva. Kooperativa zapošljava 46.000 ljudi
uz mnoga prava o kojima drugi indijski radnici u tom sektoru, pa i ostalima, mogu samo
sanjati. Zbog sve veće nepopularnosti cigareta, kooperativa sve više usmjerava svoju
proizvodnju prema poljoprivredi te se trenutno provodi plan prebacivanja 25 posto radnika
na neduhansku proizvodnju tijekom deset godina. U tom restrukturiranju nijedna osoba ne
smije dobiti otkaz. Kao što je Porto Alegre poznat po participativnom budžetu, tako je Kerala
poznata po tzv. “Kerala razvojnom modelu”, gdje su zbog pravednije redistribucije
zadovoljene mnoge potrebe njenih stanovnika, unatoč relativno malom BDP-ju. U prvoj
polovici ’90-ih prošloga stoljeća BDP u Kerali bio je svega 180 dolara naspram indijskih 300
dolara ukupno. Ipak, pismenost u Kerali je bila 91 posto, u Indiji 48 posto; životni vijek 69 za
muškarce i 73 za žene, naspram indijskoga prosjeka od 61 godine; smrtnost dojenčadi je bila
13 na 1000, što je bolje nego u Washington D.C.ju, a o Indiji sa 80 na 1000 da i ne govorimo.
Kasnije se u drugoj polovici ’90-ih BDP povećao na 324 dolara, a važno je napomenuti kako
je postotak ljudi koji vjeruje političarima osjetno veći u Kerali, nego u drugim dijelovima
Indije pa i svijeta. Čak jedna trećina stanovništva aktivna je u nekoj od društvenih
organizacija. Svako selo u Kerali ima knjižnicu, a stupanj korupcije je najmanji (Franke i
313
Chasin, 1998; Franke, 2001).
Nakon pobune 2001. godine u Argentini ponovno je osposobljeno za rad od samih radnika i
radnica preko 200 tvornica. Uglavnom tako što bi ponovno pokrenuli rad nakon što su zbog
financijske krize vlasnici ostavljali da tvornice propadnu. Time je radničkim
samoupravljanjem spašeno 15.000 radnih mjesta. Jedna od najpoznatijih bila je tvornica
Brukman koju je policija napala u travnju 2003. godine kako bi uništila uspješno samostalno
radničko upravljanje tvornicom. Tvornice su proizvodile keramiku, tekstil, kruh, frižidere, a
na selima su se stvarale poljoprivredne kooperative. Stvarane su kooperativno vođene
tiskare i škole. Posebno je bila uspješna tvornica keramike Zanon koja je čak nakon
radničkoga preuzimanja i spašavanja tvornice morala zaposliti nove ljude.
Fair trade (poštena ili pravedna trgovina) je oblik trgovine zamišljen kao alternativa
“slobodnoj trgovini” i prevladavajućim odnosima u današnjim financijskim i trgovinskim
odnosima. Pojavu fair tradea možemo smjestiti na početak ’80-ih godina prošloga stoljeća.
Osnova fair trade je da se odgovorni potrošači iz bogatijih zemalja solidariziraju sa
siromašnim proizvođačima iz zemalja u razvoju ili zemalja Trećega svijeta. Pristankom da
određeni proizvod plate nešto više direktno pomažu ljudima u siromašnim zemljama da
opstanu i izdrže nepravedan pritisak subvencioniranih proizvoda sa Zapada. Principi fair
trade su: pravedna plaća unutar lokalnoga konteksta, transparentnost prema javnosti,
angažiranje u ekološki održivim projektima, građenje dugoročnih trgovinskih odnosa,
sigurnost da fair trade proizvodi nisu stvarani dječjom radnom snagom i drugi. Žene kao
proizvođačice zauzimaju 60 do 70 posto unutar fair tradea. Proizvođaču se garantira da će
dobiti, od kasnije cijene u trgovinama, najmanje 30-40 posto. Na primjer, na Haitima radnice
koje proizvode odjeću zarade manje od jedan posto od kasnije cijene kad proizvodi stignu na
police.
Danas fair trade vrijedi svega 400 milijuna dolara, što je udio od 0,01 posto ukupne svjetske
trgovine, no zadnjih godina u pojedinim zemljama bilježimo porast u trgovini fair trade
proizvodima za 30 posto godišnje, a u SAD-u čak 50 posto. Premda se fair trade može
kritizirati kako ima više veze s trgovinom, a manje s mijenjanjem socijalnih odnosa te kako
bi bilo bolje ljudima u siromašnim zemljama da ne budu ovisni o zapadnim potrošačima, fair
trade u ovom trenutku predstavlja direktnu akciju i konkretan oblik solidarnosti s ljudima
kojima se kao alternativa predstavlja težak rad za korporacije ili prosjačenje. Također, često
se radi o proizvodima koji ovise o tim područjima. Puno je, ne samo socijalno, bolje, već i
ekološki održivije da zapadni potrošači kupe organsku fair trade kavu, nego kavu dobivenu
314
konvencionalnim antiekološkim načinom.
Kao oblik solidarnosti koristi se i tzv. valuta ecorates. Ecorates se izračuna tako da se zbroje
godišnji troškovi za uobičajene stvari na koje trošimo: hranu, odjeću, kopiranje, litra
benzina, troškovi stanovanja i dr. Nakon toga svaka zemlja dobije svoju eko ratu u odnosu
na jedan euro. Tako ispadne da je ecorates za Hrvatsku negdje oko 0.65, a za, na primjer,
Dansku 1,11. Time se za mnoge proizvode, ali i kao participacija, posebno na ekološkim
susretima i skupovima ljudi iz bogatijih zemalja solidariziraju s onima iz siromašnijih tako da
plate više za određeni proizvod ili uslugu. Na primjer, uzmimo da spavanje na nekoj
ekološkoj konferneciji dođe 10 eura po noći. Osoba koja dolazi iz Hrvatske će platiti 6,5 eura
po noći, a osoba iz Danske 11,10 eura. Eventualne mane ecoratesa bi bile što se može desiti
da osoba iz Hrvatske bude bogatija od osobe iz Danske, a zemljopisnim određenjem uđe u
financijski povoljniju grupu. Ipak se radi o projektu koji se vrti oko ljudi s izraženim
osjećajem odgovornosti pa su, koliko mi je poznato, zloupotrebe rijetke te se uvijek apelira
unaprijed na savjest ljudi koji koriste ecorates da se pomogne onima zaista najugroženijima.
Mnogo dalekosežnija alternativa je LETS, ponekad znan i kao Local Exchange Trading
Systems. Radi se o umreženom sistemu gdje ljudi razmjenjuju proizvode i usluge bez
upotrebe službene valute određene države, već koriste vlastiti novac koji izmisle. Michael
Linton, osnivač prvoga modernoga LETS-a predložio je definiciju koja je uvriježena kao
točno i najbolje objašnjenje sustava: “LETS je samoregulirajuća ekonomska mreža koja
djeluje kroz sustav računa koji omogućuju korisnicima (pojedincima, poslodavcima i tako
dalje) emitiranje vlastite lokalne valute.” (Glavina, 2002: 23).
Ne radi se o klasičnom tipu razmjene, jer je unutar LETS-a važno da postoji cirkulacija
unutar mreže. Smatra se da ljudi ne trebaju novac da bi kupovali ili prodavali robu ili
usluge, već da mogu stvoriti vlastitu valutu i povećati vlastito blagostanje čime će poboljšati
svoju lokalnu zajednicu i povećati broj interakcija u zajednici (Glavina, 2002:3). Lietaer
(2001) navodi četiri megatrenda našeg vremena na koje tradicionalni monetarni sistemi
neće imati odgovor u slijedećih dvadeset godina:
1. Val starosti – sve je veći broj starih ljudi, posebno u zapadnim društvima. Konvencionalni
monetarni sistem nije u stanju osigurati im sigurnu i dovoljnu mirovinu;
2. Informatička revolucija – tehnologija sve više stvara “društvo bez posla”. Kako će
prevladavajući monetarni sistem riješiti sve veću globalnu nezaposlenost?
3. Klimatske promjene i gubitak bioraznolikosti – konvencionalni monetarni sistem počiva na
kratkotrajnom oplođivanju novca, a potreba nam je trajno održivi sistem;
315
4. Monetarna nestabilnost – konvencionalni monetarni sistem kontinuirano i konstantno
proizvodi monetarne krize uništavajući živote stotina milijuna ljudi.
Prvi LETS kakve ih danas poznajemo je stvorio Michael Linton 1983. godine u Kanadi za
vrijeme velike nezaposlenosti. U svega dvije godine uključilo se 500 ljudi razmjenjujući
proizvode i usluge u vrijednosti od 300.000 dolara. Inače, LETS-ovi vuku inspiraciju iz
sličnih sistema u prošlosti. Tijekom velike depresije ’30-ih najuspješniji sustav izlaska iz
siromaštva nalazimo u Austriji. U gradu Wörgl ekonomska kriza i siromaštvo su praktički
iskorijenjeni u svega godinu dana te se sustav proširio na još 200 zajednica u Austriji.
Uništen je odlukom centralne austrijske banke koja se pobojala da ne izgubi kontrolu nad
životima ljudi. Slična situacija s istim rezultatom bila je i u Bavariji i u SAD-u u to doba
(Croall, 1997). Silvio Gesell je bio vizionar koji je pred kraj Prvog svjetskog rata shvatio kako
najbolje rješenje protiv budućih ratova uništenje monetarnog sistema koji se temelji na
iskorištavanju i pljački. Njegov rad na “slobodnim ekonomijama” inspirirao je kasnije
uspjehe u Austriji i Njemačkoj tokom Velike ekonomske krize krajem ’20-ih godina. Kako to
već biva, nakon što je Gustav Landauer kao guverner Bavarske ubijen od strane
desničarskih paramilitarnih grupa, njegov Ministar financija Silvio Gesell je bio uhapšen.
Nakon dolaska marksista na vlast u Bavarsku i oni ga hapse i optužuju za veleizdaju.
Ignoriran umire 1930. godine, prije nego što je mogao vidjeti ostvarenje njegovih
predviđanja o novom ratu ukoliko se ne promijeni financijska i monetarna politika (Lietaer,
2001). Današnje lokalne monetarne inicijative po Lietaeru imaju veće šanse preživjeti, u
odnosu na prijašnje pokušaje tog tipa, jer:
1. ne teže zamijeniti sadašnji monetarni sistem, već egzistirati paralelno s njim. Zato ih on i
zove komplemetarnim monetama, a ne alternativnim;
2. već su se pokazale uspješnima u riješavanju problema koje konvencionalni monetarni
sistem ne može riješiti, ako ih čak ne i proizvodi;
3. Dostupnost informacijskih tehnologija olakšava primjenu novih monetarnih sistema, a i
osigurava demokratizaciju tog procesa kroz svoju globalnost.
LETS se pokazao iznimno vrijednim u uključivanju marginaliziranih skupina (nezaposlenih,
manjina, osoba s određenim stupnjem invaliditeta, starim osobama…) koje se osjećaju
isključeno iz uobičajenoga društvenog života. Unutar LETS-a ponovo su se osjetili vrijednim
članovima svojih zajednica, jer zapravo svatko ima određene sposobnosti, pitanje je samo
razvijaju li ih i prihvaćaju osobe same i društvo. Ideja je, dakle, da ljudi unutar alternativne
ekonomske mreže razmjenjuju proizvode i usluge ovisno o potrebama. Neke od prednosti
316
LETS-a su: regeneriranje lokalne ekonomije; veća kontrola nad proizvodima i uslugama koje
ljudi dobivaju; veća osobna uključenost prilikom transakcija; razvijanje osjećaja za
zajednicu; poboljšavanje socijalnih kontakata i smanjivanje socijalne izoliranosti; razvijanje
znanja i vještina koje bi inače ostale neotkrivene ili se niti ne bi razvile; jačanje
samouvjerenja i samopoštovanja kod ljudi; očuvanje prirode jer se više koriste lokalni
proizvodi i resursi; te veće uživanje i kvalitetu života (Croall, 1997). Obično se novac naziva
po lokalnim prirodnim ili kulturnim posebnostima. Postoji i udruživanje LETS-a u mrežne
veće skupine gdje sistemi razmjenjuju jedni s drugima proizvode i usluge koje nemaju sami.
To nazivamo Multi-LETS-om. Danas LETS uključuje hotele, taxi službe, prehrambene
kooperative, firme za selidbe, firme za gradnju kuća, Internet klubove i druge. Koliko nam je
poznato, jedino je nafta do sada bila izuzeta iz LETS-a, no s obzirom na ulogu tog resursa to
nas ne treba čuditi. Nakon pojave biogoriva i drugih decentraliziranih metoda za
proizvodnju goriva i taj problem će biti riješen. LETS time može zaokružiti krug svih
potreba.
Kao kompjuterski stručnjak “Linton je smatrao novac informacijom koja služi mjerenju
ljudskih učinaka, te po njemu nema razlike između novca koji posreduje u razmjeni i, na
primjer, inča koji mjere duljinu. Novac je, jednostavno rečeno, samo informacija. Sve
informacije se pohranjuju u kompjutor te se novac zbog toga ne mora tiskati na papir da bi
poprimio oblik novčanice. Tako je nastala LETS valuta” (Glavina, 2000: 9). Razlike između
LETS i uobičajenih nacionalnih ili regionalnih valuta možemo vidjeti u slijedećoj tablici:
Nacionalna valuta Lokalna valuta
Temeljena na dugovima s kamatama Temeljna na slobodnoj razmjeni
Iscrpljuje kapital zajednice Stvara lokalni kapital
Konkurentna je Ima obilježja suradnje
Stvaraju je vanjske institucije Nastaje unutar zajednice
Motiv zarade profita Osiguranje temeljnih potreba
Destruktivna za okoliš Štiti okoliš
Ovisna o vanjskim resursima Promovira samodovoljnost zajednice
Dominiraju multinacionalne kompanije Dominiraju provincijalni humani resursi
Bogatstvo gomilaju najmoćniji Bogatstvo se redistribuira među ljudima
Proizvodnja na duge relacije Lokalna proizvodnja
Neprenosiva vrijednost s obzirom na $ Prenosiva vrijednost s obzirom na stopu
razmjene
Tipična je nezaposlenost Veći potencijal zaposlenja
Izolira pojedince Jača zajedništvo
Siromaštvo se povećava tijekom nacionalnih
depresija
Ublažava siromaštvo tijekom nacionalnih
depresija
317
Promovira pohlepnost, osobne interese i
neetičke postupke
Promovira suradnju i povjerenje
Nemotivirani radnici Motivirani poduzetnici
Posuđivanje s kamatama diže cijene Posuđivanje bez kamata stabilizira cijene
Promjenjivo gospodarstvo Stabilno gospodarstvo
Volonterstvo se malo cijeni Podržavaju se neprofitne usluge
Kapitalizaciju lokalne djelatnosti kontroliraju
korporacije
Kapitalizacija lokalne djelatnosti je pod
lokalnom kontrolom
Nedostatak lokalnih sredstava Kreativni projekti u zajednici
Deplasman malih poduzetnika Rast broj malih poduzetnika
Moć je korumpirana i udaljena od lokalnoga
nadzora
Subjekt lokalnoga nadzora je pojedinac
Daju moć gigantskim privatnim kontrolama Odgovorne lokalnim organizacijama
Javno zdravstvo, obrazovanje i socijalna skrb
pod čvrstom kontrolom
Osobni odabir zdravstva, obrazovanja i
socijalne skrbi
Krajnji rezultat su investicije radi profita Krajnji rezultat je etičko investiranje
Novac pruža lažnu sigurnost Vrednuju se duhovni resursi i brižni odnosi
Otpadni proizvodi smatraju se novčanim
troškovima i odbacuju se
Otpadni proizvodi se recikliraju kako bi se
štitila lokalna ekologija
Tablica preuzeta iz diplomskoga rada Sunčane Glavine Sustav lokalne trgovine i razmjene,
2002.
Kao jedan od najagilnijih teoretičara i praktičara LETS-a, Ross Dobson (1993) smatra kako u
LETS-ima zapravo nema novca u klasičnom smislu te riječi, nema ga u smislu novca kao
robe, već kao novac zapiska, fakt da se određena transakcija dogodila. To je novac koji ne
postoji izvan same zajednice koja ga je stvorila te nema nikakvu simboličku niti uporabnu
funkciju prije samog čina razmjene. Bitna je dakle razmjena, a ne sredstvo. LETS novac ne
može nitko arbitrarno stvoriti niti manipulirati njime na tržištima. LETS nas time u praksi
podsjeća kako je moguć sustav u kojem nismo toliko ovisni o novcu kao robi. Ograničeni
novcem mi često zanemarujemo ili nam se sputavaju sve naše mogućnosti, sposobnosti i
vještine koje posjedujemo ili smo u stanju ih stvoriti. Unutar LETS-a nas se ohrabruje
koristiti sve naše potencijale. S fokusa na novac kao takav prebacujemo fokus na same
proizvode i usluge što kruže u sistemu.
Richard Douthwaite (1996) kao jedan od najcjenjenijih autora na području razvoja lokalnih
zajednica ističe kako razvoj LETS-a potiče veći stupanj nezaposlenosti na nekom području ili
socijalne veze trebaju biti jake. Možemo zaključiti kako LETS ima dva moguća uzroka:
negativni (nezaposlenost i siromaštvo) i pozitivni (socijalne veze). Premda ne treba
318
zanemarivati vrlo česte slučajeve da ljudi iz negativnog uzroka, zajedničkim radom,
aktivizmom i solidarnošću stvaraju jake socijalne veze. Bernard Lietaer je jedan od najvećih
stručnjaka za novac. Lietaer ističe kako uglavnom nije problem u nedostatku proizvoda ili
resursa, već novca. Sistem nas uči da ulazimo u gladijatorsku arenu tragati za novcem. Time
se sistemski proizvodi gramzivost i pohlepa. Inače ispadamo iz igre. Po Liateru LETS sistemi
imaju dobre temelje da nastanu kod nezaposlenosti iznad 12 posto.
Često se LETS kritizira kao sistem koji puno više ide na ruku samozaposlenima koji imaju
najviše vremena (Dobson, 1993). Stvaranje i upravljanje LETS-ima mora biti opće i
kolektivno. Iskustva su pokazala kako LETS-ovi koji su bili pogonjeni jednim ili svega
nekoliko ljudi imaju visoku tendenciju ugasiti se.
Trenutno postoji 1900 lokalnih zajednica u svijetu koje proizvode vlastiti novac. U SAD-u se i
Kanadi kroz takve sisteme razmijeni protuvrijednost od 6,5 milijardi dolara, a procjenjuje se
kako je 1997. godine razmijenjeno dobara i usluga u cijelom svijetu za 650 milijardi dolara.
U Britaniji u LETSovima sudjeluje 35.000 ljudi, u Švicarskoj 80.000. Proširio se i na
Francusku, Italiju i Nizozemsku te drugdje po Zapadnoj Europi. Najuspješniji LETS nalazi se
u Australiji i zove se Blue Mountains.[65] Ovakvi sistemi posebno se koriste u siromašnim
zemljama, jer osigurava proizvođačima da će uvijek dobiti istu cijenu za svoj proizvod, a
potrošače da cijene neće skočiti preko noći, što se događa zbog nestabilnosti globalnoga
financijskoga sustava i špekuliranja na burzama. U argentinskom sistemu razmjene RGTRed Global de Trueque sudjeluje pola milijuna ljudi, čime je to najveći takav sistem u svijetu.
Na Tajlandu je nakon velike financijske krize u cijeloj regiji stvoren uz pomoć savjetnika iz
Nizozemske i Kanade te jedne japanske fondacije lokalna valuta koja je vrijedila u nekoliko
sela. Bia Bank je dobila ime po školjci koja je prije služila kao vrijednost prilikom razmjena.
Uspjeh je bio primjetan nakon svega par mjeseci i lokalno seosko stanovništvo je osjetilo
slast neosjetljivosti na špekulacije valutama i umjetno određivanje cijena. No vrlo brzo je
država ocijenila kako bia predstavlja “opasnost za nacionalnu sigurnost” pa se čak
optuživalo seljake da žele stvoriti nezavisnu državu. Nakon toga je centralna banka Tajlanda
proglasila bia valutu ilegalnom. Dakle, danas su različiti odgovori vlasti na LETS sustave.
Negdje ih država aktivno podupire i podržava kao u Argentini, Australiji ili Meksiku, negdje
je podrška više indirektna i na lokalnom nivou (Britanija), a ima slučajeva gdje ih se i dalje
spriječava (Tajland). Aktivnosti koje se plaćaju vrstom lokalne autonomne valute Time
Dollarom u SAD-u su čak službeno izuzete od bilo kakvog oporezivanja. U Novom Zelandu
Ministarstvo socijalne skrbi financira i pomaže stvaranje LETS projekata. Trenutno
Europska komisija financira četiri regionalna projekta koje se baziraju na komplementarnim
319
valutama. Japanska vlada u potpunosti financira sve kako oni kažu “aktivnosti eko-novcima”.
Na početku smo rekli kako će za konvencionalni monetarni sistem jedna od najtežih
zadataka biti osiguravanje dovoljno mirovina za sve veći broj stanovništva starije dobi. Japan
je upravo krenuo u riješavanje ovog “problema” drugim putem. Japansko Ministarstvo
zdravstva financira Valutu zdravstvene skrbi. Volonteri se mogu brinuti za starije osobe ili
za osobe s mentalnim ili fizičkim oštećenjima. Ovisno o količini sati i vrsti posla dobivaju
“sate”. “Sate” mogu sami iskoristiti za bilo koju uslugu u zdravstvu ili mogu pokloniti
nekome po svom izboru. Krajem ’90-ih bilo je preko 300 takvih sistema u Japanu.
Tako se i javila dilema treba li i kako surađivati s legalnim strukturama. Naime, pojedina
gradska vijeća su prepoznala ulogu LETS-a u smanjivanju siromaštva i poboljšanju života
ljudi te su unutar Agende 21 ili unutar svojih socijalnih programa počeli s podrškom LETS-a.
Neki smatraju kako LETS treba ostati nezavisan i autonoman, dok drugi smatraju kako se
time mijenja konvencionalni sistem iznutra. U Velikoj Britaniji oko 25 posto LETS-a prima
određenu pomoć od lokalnih uprava. Ovdje treba spomenuti kako bi broj bio i veći da su
lokalne uprave više okrenute ka podršci LETS-u. Tako da od onih koji ne dobivaju nikakvu
službenu pomoć polovica ili zahtijeva pomoć ili bi je prihvatila, šestina nema stav o tom
pitanju, a svega 6 posto izražava protivljenje takvoj vrsti pomoći. Uglavnom je ta pomoć
skromna i temelji se na osiguravanju prostora za rad administracije, opreme, printanju i
kopiranju materijala o LETS-u i slično. No, negdje je osigurana i novčana podrška pa postoje
slučajevi gdje su i čitava gradska vijeća ušla u LETS (Croall, 1977).
Često se ističe kako LETS sustavi unutar kojih ljudi zadobiju veliko povjerenje jedni u druge,
praktički počinju organski doživljavati cijeli sustav i prestanu bilježiti razmjene. Neke su
zajednice odbile uopće razmišljati o LETS-u, jer su stvorile unutar sebe sistem gdje su
potpuno slobodno i bez ikakvoga novca (pa i zamjenskoga) dijelili proizvode i usluge. Time
se LETS jako približava ekonomiji poklanjanja koja se bazira se na potpuno drugačijem
principu od tržišnoga. Poklanjamo bez ikakve želje za trenutnom povratnom uslugom,
dajemo bez pomisli je li osoba kojoj poklanjamo u mogućnosti platiti ili uzvratiti poklonom.
Ekonomija poklanjanja jača odnos koji imamo s dotičnom osobom, ili šire ako je dio opće
politike jača čitavu grupu ili zajednicu koja je gradi kao dio sebe. U širim grupama dakle,
ekonomija poklanjanja podržava samu sebe, jer poklanjanje vrlo brzo počinje kružiti kao sam
po sebi razumljiv dio zajednice (Dobson, 1993).
Unutar LETS-a se ljudi u neku ruku sami kreditiraju i kontroliraju pravila. Mogući je i
pristup odozgo. Grammen banku osnovao je profesor Muhammad Yunus 1976. godine kako
320
bi mikrokreditima pomagao siromašno stanovništvo u Bangladešu. Ideja je da se ljudima
pomogne razviti vlastite male poslove, bez hvatanja u zatvoreni krug sve većih i većih
dugova, što komercijalne banke uredno čine, dapače na osnovu toga egzistiraju. Banka daje
male kredite bez jamaca i do 2004. godine ima 3,7 milijuna korisnika od čega je 96 posto
žena. Time su mnoge spasili od siromaštva i praktički pokrivaju 68 posto svih sela u
Bangladešu. Djeluje kao nezavisna banka koja je 90 postotnom vlasništvu njenih korisnika, a
10 posto pripada državi. Premda su profesora Yunusa mnogi odvraćali od te ideje pa mu se
čak i podsmjehivali jer je uvriježeno mišljenje bilo kako siromašni neće vraćati kredite, pa
čak niti tako male i s gotovo nikakvom kamatom, trend vraćanja kredita kreće se oko 97
posto s čim se niti mnoge komercijalne banke ne mogu pohvaliti. Self-Employment Women
Association (SEWA) je nastala 1974. godine s namjerom da malim kreditima financira
siromašne žene u Indiji. Danas imaju povrat od 96 posto (Gélinas, 1998). Njihov koncept se
proširio po cijelom svijetu, a u Indiji su uspjele stvoriti čak i kooperativni zdravstveni sustav.
Također se u Aziji uspješno razvija i tzv. Proutova “solidarna socioekonomija”.[66]
Mikrokrediti postaju sve popularniji i godišnje ih se podijeli u vrijednosti od 30 milijuna
dolara uz rast od 30-40 posto svake godine.
Posljednjih godina mikrokrediti postali su popularni i u mainstream ekonomskim krugovima
pa i sam Grameen Trust namijenjen sličnim projektima u svijetu financira Svjetska banka,
USAID i druge agencije i fondacije. Zbog toga su dobili mnoge kritike da pomažu institucije
koje zapravo stvaraju siromaštvo (Gélinas, 1998). Micro-Credit samit 1997. godine
financirale su najmoćnije svjetske banke i korporacije zajedno s Grameen bankom. Ubrzo
nakon samita najavljeno je osnivanje zajedničkoga Grameen-Monsanto Centre for
Environment-Friendly Technologies gdje je Banka trebala dobiti donaciju od 250.000 dolara
od Monsanta kako bi kupovala Monsantove proizvode i dijelila ih po bangladeškim selima.
Tek nakon brojnih prosvjeda u Grameen banci su odustali od ove suradnje. Sve su postajale i
glasnije kritike kako se uspjeh Banke može zahvaliti samo karizmi i dobroj vještini držanja
govora profesora Yunusa. Također, neke studije su pokazale kako oko 2/3 svih kredita danih
siromašnim ženama zapravo u stvarnosti kontroliraju njihovi muževi, očevi ili drugi muški
članovi porodice.
321
EKOLOŠKI PROJEKTI
Sada smo u maloj, recimo to uobičajeno gabuli, jer smo mnoge ekološke priče već
spomenuli, od brojnih direktnih akcija i kampanja do borbi protiv GMO-a, a za organsku ili
neku ekološku poljoprivrednu metodu. U prvom dijelu knjige dosta smo pisali o
poražavajućem stanju za zaštitu naše prirodne sredine te o posljedicama koje to ostavlja na
socijalne i druge aspekte dimenzije naših društva. Od borbe za bolji svijet unutar ekološke
dimenzije možemo nabrojati: održiviju proizvodnju hrane; zaštitu šumskih područja i
povećanje biomase na Zemlji; iskorištavanje obnovljivih izvora energije (sunce, vjetar,
biomasa, geotermalna…), ekološko graditeljstvo i energetski efikasnije objekte za život;
pasivno solarno dizajniranje; recikliranje; tretiranje otpada i zaštita voda; permakulturu; te
mnoge druge. Ekološkom otisku smo dali posebno mjesto u knjizi, objašnjavajući preko
njega razloge siromaštva i odnose moći. Također sada nam je i sigurno jasnije kako naši
programi i projekti upravo kada pletu socijalne, ekološke, političke i druge društvene
dimenzije najviše inspiriraju. Pa nam je na primjer jasnije zašto je LETS pozitivno povezan
sa zaštitom prirode.
Odličan primjer kako na prvi pogled isključivo ekološke akcije utječu i na druge društvene
dimenzije, daje nam i aktivizam Wangari Maathai, dobitnice Nobelove nagrade za mir u
2004. godini. Danas kada je šuma sve manje na planeti, svakoga kome je stalo do budućnosti
ove planete obradovala je činjenica da je nagrada došla u prave ruke. Ova inspirativna žena
počela je 1977. godine unutar Green Belt Movementa saditi stabla po Keniji kako bi se
zajedno suprotstavili daljnjoj deforestizaciji, eroziji i propadanju tla, zagađenju vode i
općenito guranju u bijedu siromašnog dijela populacije. Po podacima UN-a u Africi se na 100
porušenih stabala posadi svega 9 novih, a gotovo cijeli taj biznis kontroliraju Zapadne
korporacije. Premda je Nobelova nagrada za mir u prošlosti dodijeljivana potpuno
nepotrebno i nezasluženo (Jimmy Carter, UN i Kofi Annan…) ili su se njome okitili oni
(Henry Kissinger) koji bi da je imalo pravde na ovom svijetu pravili u Haagu društvo
zločincima iz naše regije, nagrada ovoj šezdesetčetverogodišnjakinji vraća nam osmijeh na
lice, ne toliko zbog nagrade same, koliko zbog podsjećanja kako mali ljudi kad se udruže i
rade konkretne akcije, stvaraju velike promjene. Ona sama priznaje kako su joj se mnogi na
početku smijali, a oni retorički nabrijani vjerojatno su se pitali pa gdje je tu aktivizam? Do
danas je Maathai prošla kroz nekoliko hapšenja i zatvaranja pa čak i fizičkog napada zbog
svojih ustrajnih prosvjeda protiv politike diktatora Daniela Moija. Nepokolebljivo je išla dalje
322
povezujući u svom radu borbu protiv ekološke degradacije s borbom protiv socijalne
nepravde osiromašivanja običnih ljudi u Keniji. Time je nadišla površni environmentalizam
kojemu je vrhunac proglašavanje zaštićenih prirodnih krpa na ovoj planeti, a pogotovo
humanitarni biznis koji ugrožene često čini ovisnicima o vanjskoj pomoći, a industrijama
zemalja donora osigurava prodaju subvencioniranih viškova. Kroz rad na ukidanju dugova
Keniji i ostalim siromašnim zemljama direktno je radila na protivljenju tom začaranom krugu
ovisnosti koji tiho ubija milijune ljudi. Militaristički koncept upravljanja koji vlada svijetom i
ogleda se često u patrijarhalnim obrascima, a čemu se rad uglavnom žena siromašnih
kenijskih sela direktno protivio, najbolje je opisao bivši muž Wangari Maathai navodeći
razloge njihovoga razvoda njenom prevelikom obrazovanošću, snagom, uspješnošću,
tvrdoglavošću i željom da kontrolira vlastiti život. Inače, aktivistkinje Green Belt Movementa
posadile su do danas preko 30 milijuna stabala.
U sličnom smjeru povezivanja i to na globalnom nivou ide Global Ecovillage Network. GEN
je najveća koalicija urbanih i ruralnih socijalno pravednih i ekološki održivih prostora.[67]
Mjesta koja su okupljena u GEN-u među prvima u svijetu počela su eksperimentirati i
razvijati korištenje obnovljivih izvora energije poput vjetra, sunca i drugih; permakulturni
dizajn i razne ekološke tehnike u poljoprivredi; te solarnu pasivnu gradnju i ekološko
graditeljstvo. Nekad dio alternativnoga svijeta danas ta znanja i tehnike postaju dio
državnih, regionalnih i gradskih razvojnih politika. Dakle, radi se o ruralnim ili urbanim
ekološkim zonama utemeljenima u tri važne dimenzije: socijalna (dimenziju zajednice),
ekološka, te kulturno/spiritualna. Pod socijalnom dimenzijom misli se na zajednice gdje ljudi
osjećaju međusobnu podršku i odgovornost. Unutar dimenzije zajednice naglašava se i
važnost, odnosno mogućnost participacije u procesima donošenja odluka svih članova
zajednice, pogotovo kada se to tiče njih osobno i kada se te odluke tiču same zajednice.
Ekološka dimenzija obuhvaća osobnu povezanost sa zemljom i Zemljom. Poštivajući kružno
kretanje u prirodi, ljudi uživaju u što je više moguće lokalno proizvedenoj hrani dobivenoj
bez korištenja umjetnih gnojiva i zaštitnih sredstava; grade od najbliže dostupnih materijala;
čuvaju i slave bioraznolikost; štite zemlju, vodu i zrak pažljivim upravljanjem otpadom i
otpadnim vodama… Danas kada se u svijetu vode rasni, vjerski i etnički ratovi gotovo
nevjerojatno ohrabrujuće zvuči, odnosno izgleda raznolika lepeza svih mogućih uvjerenja i
vjerovanja ljudi okupljenih u GEN-u. Time kulturna/spiritualna ili možemo reći i duhovna
dimenzija dobiva pravu potvrdu misli kako je različitost bogatstvo. Iz pozicije jedne Hrvatske
gdje se često gubimo u masi uniformiranih jednoličnih grimasa i gdje ne cijenimo dovoljno
ne samo biološku, već i kulturnu raznolikost ovih područja zvuči nevjerojatno ne samo da se
poštuju, već i da mrežu zajedno pletu ljudi svih poznatih, ali i nepoznatih religija i vjera, kao
323
i oni koji nisu duhovno senzibilni (ili barem tako vole reći za sebe). U zadnje vrijeme u
razvoje edukacije za ekosela dodaje se i ekonomska dimenzija. No prije nego se uputimo u
totalno guštanje zbog poštivanja biološke i kulturne raznolikosti okupljenih unutar GEN-a,
par riječi o povijesti same mreže i njenim počecima. Ideja je početkom 90-ih godina prošloga
stoljeća potekla iz Danske od strane ljudi okupljenih unutar dobrotvorne organizacije Gaia
Trust. Po njihovim riječima, upravo vođeni potrebom da svijetu predstave “dobre primjere
koji opisuju što to znači živjeti u harmoniji s prirodom u održivom i spiritualno
zadovoljavajućem putu…” Kao dobra baza za to poslužila je akcija povezivanja preko 100-
tinjak lokalnih pokreta s reprezentativnim znanstvenicima i znanstvenicama koji su tijekom
80-ih zajednički krenuli u stvaranje vizije rješavanja globalnih socijalnih i ekoloških
problema. Iz te suradnje znanosti s ljudima koji su vlastitim životnim stilovima već
pokazivali, mada tada samo lokalno, ne samo mogućnost već i ostvarivanje pravednijeg
odnosa između ljudi i održivijeg prema prirodi, pokazalo se kako nisu potrebne više studije i
izvještaji o održivom razvoju, već je dovoljno pogledati upravo u dvorište tih samih projekata
i lokalnih pokreta. Prisutno znanje i vještine, mogućnosti i rješenja, pa i želju za novim
spoznajama i pristupima bilo je potrebno samo podijeliti (s) drugima, širiti, umrežiti i
globalizirati. Tijekom 1991. godine obavljen je globalan popis mjesta i projekata koji je
pokazao kako postoji čitav niz raznih i drugačijih zajednica i priča širom svijeta. Njihovim
riječima GEN je globalna konfederacija ljudi i zajednica koje se upoznaju i šire svoje ideje,
razmjenjuju tehnologiju, razvijaju kulturnu i edukacijsku razmjenu…” Premda niti jedna od
tih mnogih priča nije moglo biti predstavljano kao potpuno završen ideal ekosela (kao da
nešto tako uopće i postoji), zajedno sva ta mjesta predstavljala su realnu i trenutno vidljivu
te provjerljivu viziju koja postoji i funkcionira. Iz do sada spomenutoga jasno je kako
razvijanje socijalno osjetljivih i ekološki održivih mjesta i prostora nije počelo s osnivanjem
GEN-a niti itko tvrdi nešto tako, GEN je upravo povezao već postojeća znanja, iskustvo i
vještine koje su se razvijale na nekim lokacijama još od 60-ih godina prošloga stoljeća. Dakle
od prvoga susreta u Danskoj 1991. godine do danas ih je održano još nekoliko, a od 1995.
godine globalna mreža ekosela dobila je tri autonomna regionalna administrativna centra.
Tako danas imamo centre za obje Amerike, za Europu i Afriku te za Oceaniju i Australiju. S
vremenom se i misija GEN-a bistrila i postajala sve jasnijom tako da se danas ističe
predanost “ohrabrivanju kulture zajedničkoga prihvaćanja i podrške, solidarnosti i ljubavi,
otvorene komunikacije i međukulturne suradnje te edukacije primjerom.” Prilično je teško
odrediti točan broj mjesta i projekata okupljenih u GEN-u, jer je dosta projekata u
nastajanju, gotovo svakodnevno se javljaju novi projekti i nove niti te velike mreže. Ipak,
podatak koji nas mora sve zadiviti jest činjenica kako je GEN zapravo mreža manjih mreža.
324
Od Sarvodaya pokreta na Šri Lanki koji okuplja oko 11.000 sela, preko Colufifa u Senegalu
koji okuplja 350 sela do manjih skupina ekosela poput Damanhura u Italiji, Gaia Asociacion
u Argentini ili Huehuecoyotl u Meksiku. Prije sam spomenuo i urbane projekte koji posebno
plijene pažnju s obzirom na nagomilane ekološke i socijalne probleme u današnjim
gradovima, a ovdje konkretnije možemo izdvojiti Auroville u Indiji, Nimbin u Australiji, Los
Angeles Ecovillage u tom velikom gradu SAD-a, Christiania u Kopenhagenu. Važni su i
ogromni edukacijski centri poput Findhorna u Škotskoj, Centre for Alternative Technology u
Welsu ili Earthlandsa u SAD-u ili je to slučaj sa specifičnim permakulturnim centrima poput
Crystal Watersa u Australiji, Cochabambe u Boliviji ili Barusa u Brazilu. Lista bi se mogla
nastaviti, ali i ovo je dovoljno da shvatimo kako izgleda kada lokalno voli globalno (i
obrnuto). Ugrubo rečeno, moglo bi se reći kako ima više od 160 stvorenih zajednica i preko
10.000 tradicionalnih sela. Prije sam napomenuo kako ne postoji idealno selo ili mjesto, već
svatko živi u procesu stvaranja ekološki odgovornih i socijalno pravednih prostora. Veseli
činjenica da su kao takvi, sva ekosela i prostori bili zapravo inovatori u mnogim područjima
koja danas smatramo poželjnima i normalnima poput: međukulturnoga razumijevanja,
širenju tolerancije i prihvaćanju različitosti poput našeg Latinovca, korištenju solarne
pasivne energije Dyssekildeu u Danskoj, bioloških pročištača za otpadne vode u Findhornu,
ekološkom graditeljstvu u Torri Superioriju u Italiji, vozilima na alternativne oblike energije
u Lebensgartenu u Njemačkoj do Damanhura koji imaju vlastiti ustav, izbore i novac. Ovime
se ne želi reći kako su samo ekosela i prostori koji su dio GEN-a rješenje za ovaj svijet i
jedino što nudi alternative uništavanju prirode, a samim time i ljudi. Postoje brojne ekološke
zajednice i urbani projekti koji nisu dio GEN, a također stvaraju dobre alternative
neoliberalnoj globalizacije. No, GEN posebno izdvajamo upravo zbog njihove svijesti da je
potrebno umrežiti i ujediniti sve naše snage i priče kako bi bile ne samo jače, već i kako bi
kvalitetnije širile svoje priče. Zato se uostalom mreža stalno i širi. Tome je pripomogla i
suradnja sa sveučilištima koje organiziraju pojedina ekosela za studente i studentice, a od
1998. godine ekosela su stavljena na UN-ov popis “100 najboljih praktičnih mjesta za održivi
život”.
Možemo zaključiti kako gotovo sve ekološke prakse koje nam se pružaju u ruralnim
sredinama, možemo prakticirati i u urbanim sredinama, uz određene prilagodbe takvoj
sredini. Dakle, za gradske sredine možemo koristiti sve tehnike i metode koje smo gore
nabrojali, uz neke specifičnije kao što su borba za izgradnju biciklističkih staza i općenito
širenje prostora namijenjenih ljudima (šetališta, igrališta, trgovi…), a ne automobilima;
gradnja zelenih krovova i “hranjivih terasa”; stvaranje urbanih vrtova; sakupljanje kišnice…
U gradskim prostorima sve se više razvijaju urbani vrtovi, zeleni krovovi, kooperative
325
potrošača i drugi oblici koji doprinose održivijem i ljepšem životu u gradovima. Posebno
vrijedi spomenuti grad od preko dva milijuna stanovnika Curitiba u Brazilu, kao primjer
velikoga urbanog centra koji usvaja politiku održivog razvoja na najbolji način. Projekt
gradonačelnika Jaimea Lernera, njegovih suradnika, ali i svih stanovnika Curitibe danas
postaje ogledni primjer upravljanja gradom na način da zadovoljava potrebe ljudi i
odgovorno se odnosi prema okolišu. Grad je podijelio 1,5 milijuna stabala građanima da ih
sade u svojim kvartovima i četvrtima, a reformom gradskoga prometa i prijevoza smanjili su
korištenje automobila za četvrtinu. Stvaranjem pravih avenija isključivo za autobuse i
jeftinijom kartom za siromašne stanovnike grada došli su u poziciju da od putnika koji
svakodnevno koriste autobuse njih 28 posto ističe kako imaju svoje automobile, ali je javni
prijevoz brz, jeftin i komforan te stoga radije ostavljaju automobile doma. Zbog toga se u
Curitibi sačuva godišnje 7 milijuna galona benzina. Socijalna komponenta grada ogleda se u
projektu gdje siromašni skupljaju zeleni otpad, odnose ga na velik broj lokalnih kompostana
i za uzvrat dobiju topli obrok ili hranu za doma. Curitiba ima najviše zelene površine po
stanovniku, a recikliraju čak dvije trećine svoga otpada po čemu su prvi na svijetu. I na
ovom primjeru možemo vidjeti kako je pitanje dobrog života, više stvar odluke, a manje
financijskih sredstava i ekonomskoga bogatstva.
Moja najljepša priča i inspiracija dolazi iz Južne Amerike, točnije iz Kolumbije. Mjesto i cijela
zajednica zove se Gaviotas. Gaviotasi su smješteni 16 sati vožnje istočno od Bogote na putu
gdje je vrlo moguće da vas dočekaju kontrolne točke brojnih gerilskih i vojnih grupacija.
Tijekom ’60-ih Paolo Lugari, vizionar i aktivist započeo je s prvim odlascima u taj dio
kolumbijske savane. S grupom vizionara, znanstvenika, umjetnika, poljoprivrednih i
energetskih inženjera te lokalnoga indijanskoga stanovništva Guahíbosa, Lugari je ostvario
najljepše mjesto na planeti. Od prvog trenutka imao je ideju stvarati sisteme koji se mogu
svesti pod misao – za Treći svijet od Trećega svijeta. Pod tim je mislio kako su sposobni sami
stvarati održive i pravedne sisteme za sebe, te su odbili vrlo čestu situaciju da Prvi svijet čak
i kad šalje pomoć i projekte, zapravo izvozi svoje probleme. Tako su Gaviotasi usred
Kolumbije stvorili društvo koje mnogima zvuči kao priča iz neke utopijske prošlosti ili
budućnosti. A zapravo se događa sada, pored nas, u našem vremenu. Od samih početaka
započeli su sa sadnjom stabala kako bi poboljšali lošu kvalitetu tla u savani. Praktički od
polupustinjskoga područja stvorili su džunglu. Do 1995. godine posadili su 6 milijuna stabala
na 11.000 hektara. Zanimljivo je kako su im ta stabla poslije zapravo odredila budućnost i
osigurala opstanak, ali krenimo redom. Upravo zbog nekvalitetnog, kiselog tla, prvu su
hranu sadili u ogromnim kontejnerima. Također dok su čekali da im se poboljša kvaliteta tla,
izgrađivali su hidroponički staklenici gdje su biljke dohranjivanje organskim otpadcima.
326
Osim specifično privatnih stvari, sve kuće, vozila, odjeća i slično, pripadaju Gaviotasu.
Alkohol je dozvoljen samo u privatnim kućama, oružje je zabranjeno, kao i psi – jer tjeraju
divlje životinje koje su dio ekosustava. Zabranjen je i lov. Društvena pravila su nepisana, ali
ih svi poštuju. U Gaviotasu nema crkve, može se donekle reći kako muzika daje duhovni
pečat u Gaviotasu. Šume pružaju veličanstvenu akustiku, a o važnosti glazbe za život ljudi u
Gaviotasu dovoljno govori priča o stvaranju pravog “orkestra džungle” gdje bi ljudi iz
zajednice satima svirali arije i druga uhu draga djela. Nije pretjerivanje reći kako su
božansko tražili u tim zvukovima mira i zadovoljstva. Zajedno s drugačijim organizacijskim
modelom i inzistiranjem na socijalnoj pravdi, krenuli su i u stvaranje uvjeta za energetsku
nezavisnost. To je bio dvostruki cilj, zadovoljiti svoje potrebe, ali i omogućiti brojnim
siromašnima korištenje obnovljivih izvora energije. Time su stvarali konkretne i praktične
održive energetske sustave koji nisu bili rezervirani samo za one koji imaju novaca, kako je
često na Zapadu za sve što počinje s eko, prirodne, zeleno i slično. Stvorili su vlastite verzije
solarnih kuhala i kolektora koji su im služili za pripremu hrane i toplu vodu. O njihovoj
predanosti i upornosti, pa onda i vjeri u vlastite snage i cilj, dovoljno govori podatak kako su
provjerili čak 58 prototipova vjetrenjača koje su sami konstruirali i izradili, prije nego što su
pronašli najodgovarajući model za njihovo podneblje. Za regiju s indijanskim stanovništvom
u kojoj obitava Gaviotas posebno su važne bile njihove dvostruke pumpe za vodu koje idu
šest puta dublje od konvencionalnih. Preko 700 sela u Kolumbiji koristi te pumpe što je
iznimno važno s obzirom da 80 posto oboljenja u tom području ima uzrok u nečistoj i
nepitkoj površinskoj vodi. Tako se Gaviotas počeo prelijevati preko granica svoje male
zajednice od par stotina ljudi. U Gaviotasu su posebno pazili na zapošljavanje lokalnoga
indijanskoga stanovništva koje bi radilo na poslovima važnima za zajednicu, a dovodili su i
djecu iz sirotišta Bogote kako bi ih educirali da postanu solarni inženjeri. U školu koju su
osnovali išli su također najviše indijanska djeca. Njihov vjerojatno najveći uspjeh, ako je
uopće fer nešto izdvojiti na takav način, jest bolnica koju su izgradili. Bolnica je građena
četiri godine i završena je 1986. godine, a Japanski Architectual Journal uvrstio je bolnicu u
Gaviotasu među 40 najvažnijih građevina u svijetu (to je i jedina bolnica u krugu od 12 sati).
Bolnica se grije na sunce, a hladi metanom dobivenim od izmeta njihovih goveda koji se
provodi kroz posebni i originalni sustav cijevi.
Belisario Betancur je 1982. godine postao predsjednik Kolumbije te je dao instalirati solarne
kolektore iz Gaviotasa na predsjedničku palaču. Gaviotasi su počeli širiti svoja znanja po
Kolumbiji, ali i po drugim zemljama u razvoju. Naselje Ciudad Tunal u Bogoti s 30.000
stanovnika najveće je naselje na svijetu koje se potpuno opskrbljuje toplom vodom pomoću
solarnih kolektora, dizajniranih i proizvedenih u Gaviotasu.
327
Sve se to događa usred ratne zone. Gaviotasi su od svojih početaka okruženi kolumbijskom
vojskom, desničarskim paravojnim bandama, narkotrafikantima i ljevičarskim gerilcima. U
Gaviotasu su često razmišljali o svom položaju i odnosu prema svim tim skupinama. Vrijedilo
je pravilo zabrane nošenja oružja pa su čak i pripadnici militarističkih skupina prilikom
trgovine s Gaviotasima dolazili bez oružja. Događale su se i gotovo apsurdne situacije da bi
u njihovoj bolnici istovremeno liječili i pripadnike kolumbijske vojske i ljevičarske gerile.
Nevjerojatan je uspjeh ovih ljudi s obzirom na područje u kojem su djelovali, gdje je vrlo
teško izbjeći osjećaj tjeskobe i nelagode zbog svih tih oružanih grupacija. Luis Adelio, bivši
administrator Gaviotasa otvorio je sa ženom mali dućan zapadno od Gaviotasa. Ljudi iz
zajednice su često tamo stajali na pivo. Jednog dana naoružani ljudi su došli po njega i odveli
ga. Nikad ga više nitko nije vidio. Ljudi su se bojali pričati o tome, a sve je vodilo prema
desničarskim paramilitarnim skupinama. Posebno su na udaru bili stranci. Magnus
Zethelius, čovjek koji je nakon godinu dana volontiranja ostao živjeti i raditi u Gaviotasu kao
glavni doktor u budućoj bolnici, uplašio se za svoju ženu, podrijetlom iz SAD-a i maloljetnoga
sina te odlučio otići. Paramilitarne skupine bile su poseban problem, jer su plaćenici i
nikakva ih druga ideja ne zanima. Druge militarističke skupine nisu nikada prijetile ljudima
iz Gaviotasa, jer su ovi bili previše popularni u Kolumbiji. Premda ih jesu svi zaustavljali i
ispitivali o kretanju “neprijatelja”, biti protiv Gaviotasa značilo je biti protiv naroda, protiv
običnih ljudi, a nikome tko želi podršku običnih ljudi nije odgovaralo biti protiv Gaviotasa.
Prepoznavalo ih se po kapama i majicama na kojima je bio galeb u letećem položaju. Nakon
Magnusa i njegove obitelji za Gaviotas uslijedio je novi šok. Jedni od utemeljitelja Gonzalo i
Cecilia Bernal, također su odlučili otići. Bili su posebno važni za zajednicu jer je Gonzalo
vodio administrativne poslove, nešto što u “anarhoidnoj” zajednici uglavnom nitko ne želi
raditi, a Cecilia je bila direktorica škole. No, njihov sin Juan David imao je “uspavanost”
lijeve strane tijela. Nakon tri godine pokušavanja koordiniranja između života i rada u
Gaviotasu, te odlaska na preglede, terapije i vježbe Bernalovi su morali pristati da žive bliže
specijalnim bolnicama za takav tip tjelesnoga problema. Od kraja ’80-ih za Gaviotas dolaze
teški dani, izgubili su mnogo socijalnih programa i projekata, jer je prevladalo mišljenje
kako je naftna kriza gotova te kako obnovljivi izvori energije nisu potrebni kao rješenje.
Smanjile su se narudžbe za solarne kolektore i vjetrenjače, a s predsjedničke palače
razmontirana je sva njihova solarna oprema. Jorge Zapp koji je bio duša svih tih energetskih
prekrasnih rješenja zaključio je kako ima dojam da “tehnički rade izvanredne stvari, ali
socijalno ne”. Zapp je bio razočaran neuključivanjem tih proizvoda u sistem, i očekivanjem
ljudi da im uvijek netko drugi rješava stvari. Gaviotasovi proizvodi zahtijevali su da se ljudi
uključe, da im je stalo, da budu zainteresirani za način na koji žive i troše resurse.
328
Jednostavna upakirana rješenja gdje bi ljudi trebali stiskati samo dugmiće, povezana s
tadašnjom općom klimom o nastavku ere nafte, nisu bile dio nečega što bismo mogli nazvati
dušom Gaviotasa. Zapp je na kraju otišao iz Gaviotasa raditi na razvojnim programima UN-a.
Isticao je tada kako se u Gaviotasu izgubio istraživački duh koji uzbuđuje te kako su se
previše okrenuli zadovoljavanju ugovora ili “štancanju proizvoda”. Nakon što su presušili
fondovi UN-a i vlade, Gaviotasi su jednostavno morali potražiti sredstva da nahrane 250
ljudi koliko ih je tada bilo u zajednici. Ipak, nakon što su ti fondovi presušili i drugi
profesionalni inženjeri odlazili su iz Gaviotasa jer nije bio novaca da ih se plati. U to vrijeme
ljudi po tri mjeseca nisu dobivali nikakav novac za svoj rad. Počeli su odlaziti i drugi ljudi
koji su bili prije uključeni u rad zajednice, u vrtovima, školi, bolnici. U Gaviotasu su ljudi sve
više osjećali kako ono što nude kao ideju i praksu nije potrebno svijetu, a oni nisu željeli
živjeti bez svijeta, u izolaciji. Bile su to zaista teške godine. I onda se desila promjena s
borom. Jedno od stabala koje su sadili svih proteklih godina bio je honduraški bor, jer mu je
pasala i siromašna zemlje. U Gaviotasu su uočili kako bi mogli koristiti to stablo na održivi
način. Alan Weisman koji je kao novinar boravio u Gaviotasu i napisao prekrasnu knjigu
Gaviotas – A Village that Reinvented the World (1999) ističe kako smola curi iz te vrste bora
tako jako, jer razvija jake sokove zbog isto tako jakih tropskih insekata pa se tim putem
brani. Smola curi kao mlijeko iz krave, a ljudi skupljaju smolu i koriste ju u proizvodnji boja,
kozmetike, parfema, medicini, ljepila i drugdje. Kolumbija godišnje uveze za tu svrhu naftnih
derivata u vrijednosti od 4 milijuna dolara.
Gaviotasi su 1997. godine dobili nagradu UN-a o “nultoj emisiji” zbog potpune energetske
neovisnosti te su postigli i gotovo potpunu neovisnost u hrani. 2003. godine uz pomoć
prijatelja iz SAD-a njihovo sjedište u Bogoti opremili su s generatorom na jestivo biljno ulje i
bio-dizel.
E da, Gaviotas na španjolskom znači riječni galebovi. Neka lete Gaviotasi, neka nama njih.
329
ZAKLJUČAK
Oni koji misle da je nešto neostvarivo, ne bi trebali prekidati one koji upravo to
stvaraju.
Jack Canfield i Mark Victor Hansen
Akteri alterglobalizacijskoga pokreta s jednim sigurno mogu biti zadovoljni. Institucije
kojima štošta zamjeraju danas su predmet javne kritike. Do ’90-ih godina prošloga stoljeća
praćenje aktivnosti ovih institucija pa onda i eventualna kritika bile su uglavnom rezervirane
za uski krug intelektualaca i aktivista te poneku riječ u medijima. Danas su one predmet
brojnih rasprava, analiza pa onda i pokušaja, uglavnom jalovih unutrašnjih reformi. Sve te
glavne nositelje neoliberalnoga sistema možemo promatrati i kao svojevrsne začetke “nove
svjetske vlade” koju nitko nije izabrao. I zato je važno nastaviti s dekonstrukcijom uljepšane
slike o njihovoj korisnosti i nezamjenjivosti. No s tim ćemo mi lako, jer je teza o povijesnoj
nužnosti neoliberalnoga kapitalizma toliko šuplja da je više nikakve agencije za odnose s
javnošću niti slatkorječivi glasnogovornici i glasnogovornice ne mogu zakrpati. Osim što sam
za potrebe knjige proučavao same izvještaje i studije neoliberalnih glavešina kao što su oni
Svjetske banke, vodećih korporacija i drugih bio sam dovoljno blesav potrošiti pare na
kupovinu knjiga autora koji su nas odlučili uvjeriti u primat neoliberalnoga poslanja. Već
toliko spominjanoga Thomasa Friedmana neću računati, jer kad netko javno prizna da iza
svakog Mcdonald’sa slijedi F16, jasna je povezanost između loše žderačine i pametnih
bombi. Friedman je, premda primitivne furke, barem iskren. Jasno je kako postoje i druga
djela i radovi, a ja sam neoliberalne poslanice gutao kod Jagdisha Bhagwatija (2004) u In
defense of Globalization, Johana Norberga (2003) u In defense of Global Capitalism,
Philippea Legraina (2003) u Open World:/The Truth About Globalisation i na kraju kod Paula
Driessena (2003) u Eco-Imperialism – Green Power, Black Death. Moja osnovna namjera u
iščitavanju ovih knjiga bila je upoznavanje sa suprotnim stavovima, pokušaj da shvatim kako
(i zašto tako) razmišljaju apologeti neoliberalizma. Premda smo se već obrecnuli na neke od
gore spomenutih autora ovdje ćemo dodati kako im je zajedničko proizvoljno uzimanje
raznih dimenzija oko globalizacije kojima onda daju pozitivni ili negativni predznak. Pozitivni
će biti primjeri iz trgovine, smanjivanja siromaštva, iskorištavanje radne snage u siromašnim
zemljama, jer inače je alternativa ulica i glad (pa Norberg u tom kontekstu podržava i dječji
rad), investicije i ulaganja i druge. Priznat će se ponekad problemi poput divljeg financijskog
330
kazina i špekuliranja, patenata na lijekove protiv zaraznih bolesti, subvencija bogatih
zemalja za vlastite privrede dok od siromašnih zahtijevaju ukinuće istih i tako dalje. Za prve
uspjehe zaslužna je globalizacija, za druge neuspjehe zaslužno je nešto drugo. Također je
tendencija da se problemi minoriziraju pa su uvijek neki siromašni, neki umiru, i neki trpe
nepravde. Neki tamo. Zanimljivo je kako premda su išli pisati o globalizaciji nakon rata u
Iraku, niti jednom nisu spomenuli tu agresiju. Jedan od najpoznatijih ekonomista današnjice
Bhagtwati kreće u obranu globalizacije, premda je nema od koga braniti, barem u kontekstu
našega pokreta. No Bhagwati si otpočetka stvara prednost na domaćem terenu trpajući
“antiglobaliste” u protivnike globalizacije. O provalama bivšega savjetnika direktora WTO-a
Legraina dovoljno smo rekli. Možemo zaključiti s njegovom fenomenalnom tezom kako nema
ništa čudno što radnice koje rintaju za Nike ne mogu niti sanjati da si kupe te iste tenisice,
jer niti radnici Ferrarija ne mogu kupiti tog famoznog crvendaća. Norberg je pak pravo
zanimljiv lik. Bivši anarhist (tako on sam kaže, nisam izmislio majke mi) danas tumači kako
najsiromašnije zemlje na svijetu dobivaju više novaca nego što šalju u svijet te trebaju biti
zahvalne. No poseban slučaj je Driessen koji je maltene cijeli ekološki pokret optužio za
proizvodnju gladi u siromašnim zemljama. I dok su ovi gore ono intelektualni tipovi, kao
stalo im je kako ih se shvaća i do budućnosti svijeta, Driessen je prava zvjerka i član mnogih
desničarskih lobističkih skupina. U svom napadu na ekološke skupine prosvjeduje protiv
obnovljivih izvora energije, organske poljoprivrede, odgovornosti korporacija i sličnih zala
ovog svijeta. Nudi još veće korištenje nafte i fosilnih goriva kao i nuklearne energije, GMO
protiv gladi, DDT kao lijek protiv malarije i slične ljepote. Možemo reći da je za njega
Lomborg mačji kašalj. Najdalje je otišao u obrani Shellove politike u Nigeriji istaknuvši kako
su sami pripadnici Ogoni naroda ucijenili naftnu korporaciju sabotažama kako bi ih
“reketarili”. Jadan Shell, misli Driessen, toliko je bio ucijenjen da su sami priznali kako su
nabavljali oružje za teroriziranje Ogoni naroda. Kada sam zaklopio ove knjige pomislio sam:
“U redu je, ako je ovo intelektualni i argumentirani vrhunac neoliberalne dogme, ponuditi
kritiku neće biti toliko teški zadatak.” Dakle, pokret će imati manje problema u trljanju
krmelja javnosti ako ih ova još uvijek ima dok promatra neoliberalnu predstavu. Nas više
zanima ima li pokret snage, odlučnosti i vizije da nakon što je zakotrljao to kolektivno
umivanje, ponudi i ručnik, da ne kažemo naočale s dalekovidnom dioptrijom, za te umorne
oči vrlo često razočarane javnosti.
Stoga bismo zaključak o pokretu mogli svesti kroz kategorije koje nam i stoje kao krajnji cilj
analize pokreta:
1. Stavovi
331
Stavovi pokreta se zaista mogu sažeti u zapatističko “jedno ne, mnogo da”. Ostaje neupitan
zajednički stav kako se ne izriče neoliberalnom kapitalizmu, sadašnjem sistemu globalizacije
kakvim ga kreairaju najmoćnije institucije na svijetu, iskorištavanju svijeta za sve veći profit
u sve manje ruku. Takav smjer se gotovo konsenzusom smatra socijalno nepravednim i
ekološki neodrživim. Zato se i stvorio “pokret svih pokreta” ili “koalicija svih koalicija”,
masovnija i globalnija od svih prethodnih zajedno. No, kao što smo vidjeli i iz analize pokreta
kroz Albertove dimenzije, definiranje i pozicioniranje ovih mnogih da, ponekad predstavlja
prepreku i poteškeće pokretu u realizaciji ciljeva. Od zajedničkoga stava da nešto treba
mijenjati do zajedničke odluke kako i kojim putem veliki je korak. Mogli bismo ga usporediti
kao građenje mosta između dva odvojena otoka pri čemu izvođači radova zbog nepažnje,
nestrpljivosti ili nepromišljenosti vrlo često otkinu već izgrađeni dio mosta pa krenu opet
ponovo. Ukoliko se stavovi, pa čak i različiti ne počnu uskoro kristalizirati i realizirati, mnogi
će zaključiti kako je cijeli pokret i njegovo kretanje jedan veliki globalni Sizifov posao.
Najveća pouka akterima pokreta trebalo bi biti što se i sam pokret počeo stvarati, razvijati i
jačati upravo zahvaljujući vlastitoj različitosti. Potrebno je samo, kako je na posljednjem
Svjetskom socijalnom forumu u Indiji zaključila poznata svjetska književnica Arundhati Roy,
“minimalna agenda” koju pokret može prihvatiti. Unutar “minimalne agende” pokret bi vrlo
brzo našao konkretne probleme na kojima treba raditi. Ukoliko prihvatimo Albertovu
“autonomiju unutar solidarnosti”, potpuno je nebitno što će se isti problem riješavati
različitim pokušajima i akcijama, dok god postoji međusobno poštivanje i težnja za susretom
i razumijevanjem. Ukoliko pokret ode u smjeru pretjeranog sanjarenja o ljepšem novom
svijetu ili krene prema apstraktnom promišljanju svake sitnice nakon velikog “dana poslije”,
ostat će visoko među oblacima, što je intelektualno možda stimulativno i ugodno, ali neće
riješiti nagomilane probleme ovdje i sada. Ovime ne želim reći kako određena svijest i
promišljanje nije potrebno. Dapače, od presudne su važnosti za dobre temelje, no trenutna
situacija s ljudskim i socijalnim pravima, globalnim mirom, održivim razvojem i zaštitom
okoliša zahtijeva akciju. Posebno bi pokret ponovio grešku ukoliko bi kao mnogo puta prije
išao u stvaranje zajedničkoga programa za sve i svuda, ne obazirujući se na lokalne
specifičnosti i posebnosti. Pokret je toliko vitalan pa često i uspješan upravo zbog
solidarnosti svojih razlika, a ne zbog potrebe za “alternativnim hegemonijskim projektom”
kako predlaže Sader (2004: 254). Aktivisti i aktivistkinje slave vlastitu horizontalnu
organiziranost s pravom. Njome se unaprijed ističe nadopunjavanje bogatstva različitosti i
jednakih prava za sve. Također se sve samozvane proroke i vođe unaprijed obeshrabruje, jer
ih medij u kojem bi trebali tražiti vlastite sljedbenike ne podržava. Dobro je da su aktivisti i
aktivistkinje osjetljivi na bilo kakvo preuzimanje tradicionalnih koncepata moći. Moć, a
332
pogotovo oni koji joj teže, javno se preziru: “Moć truje krv i zamagljuje um” kaže poeta
Subcommandante Marcos. Volimo se uspoređivati sa šumom. Jednostavno, nemoguće je
ijednom centru bilo gdje organizirati i preuzeti kontrolu nad pokretom. Zaista, bilo bi to kao
da neko uči šumu kako da raste (NfN, 2004). Šuma to ne treba.
2. Motivi
Oko motiva aktera pokreta vjerojatno je najmanje nedoumica. Jasno se izražavaju motivi
protivljenja “globalizaciji odozgo” i posljedicama koje ona ostavlja. Motiv je spriječiti i
promijeniti neke od trenutnih odnosa i situacija u svijetu, kakve smo opisali u osvrtu na
osnovna kritička stajališta pokreta. Motiv je i pokazati kako je drugačiji svijet moguć, ili
možemo reći ukoliko želimo zadovojiti i radikalniju struju pokreta, motiv je pokazati kako su
drugačiji svjetovi mogući. Doduše, nakon ulaska u analizu pokreta može se uočiti sukob
unutar pokreta kojeg možemo nazvati tihom borbom, budući da je većina medija uopće ne
prati. Naime, ispod površine uličnih spektakla ili zajedničkih deklaracija s ovog ili onog
susreta, unutar pokreta tinja sukob između tzv. lijeve antiautoritarne struje i lijeve
autoritarne struje koje su prisutne u pokretu. Uvjetno rečeno to je sukob i PGA i WSF
koncepcije. Pripadnici ove prvotne koncepcije optužuju tradicionalne ljevičarske
organizacije, ljevičarske partije pa dijelom i NGO scenu, kako su se ubacili u sve popularniji
vlak pokreta s motivom osobne koristi i promocije. Pri tome se posebno misli na posustale
(reformirane) komunističke, trockističke i ostale ljevičarske političke partije pa se nižu
prvoboračka pitanja: “Kako to da ste otkrili pokret tek kad je postao vidljiv svima? Gdje ste
bili prije šest, sedam ili osam godina kada su mnogi od nas izgrađivali ovaj pokret?”
(Kingsnorth, 2003: 232). Na primjer, mnogi su prosvjedovali što je u najužoj organizaciji
Europskoga socijalnog foruma u Firenci bila stranka reformiranih komunista. Također, u
Britaniji su konstante optužbe koje dolaze s anarhističke i antiautoritarne strane kako je
popularna skupina Globalise Resistance, zapravo paravan iza kojeg stoji utjecaj
Socijalističke radničke partije (WSP). Time se WSP optužuje kako zaobilaznim putem želi
zagospodariti aktivističkom scenom koja se bavi procesom globalizacije, a sve u korist
vlastite promocije na izborima. U tom kontekstu tiskao se i prigodan pamflet Monopolise
Resistance. Donekle se može shvatiti ogorčenost i ljutnja onih koje smo spominjali u
historijskom pregledu još tamo polovinom ’90-ih prošloga stoljeća, daleko prije “naroda
Seattlea”. Na primjer, PGA je čak i unutar aktivističkoga svijeta donekle marginalizirana, jer
je većinu prostora i u medijima pa i unutar pokreta zauzeo WSF. WSF je puno veći i širi
događaj, s više uloženih novaca pa nas i ne treba čuditi što je dobio više prostora. Za sada su
se aktivisti i pokreti koji djeluju unutar PGA koalicije stavili u poziciju prema WSF-u koju su
nazvali “jedna noga unutra, jedna noga van”. Dakle participiramo u radu i programu WSF-a,
333
ali i ne baš. Ipak, nije jasno zašto ljudi okupljeni oko PGA koalicije jednostavno ne nastave
izgrađivati svoju priču. S obzirom na proklamirane stavove i motive, oni bi trebali biti zadnji
koji bi uopće i pomislili tko bi mogao biti dio pokreta, a tko ne. Ukoliko ne prihvaćamo
avangardu u vođenju ili odlučivanju, zašto bismo je prihvatili u vremenskom kontinuumu.
Ovdje je važno napomenuti kako kritiku smatramo važnim aspektom tokom izgradnje i
kristaliziranja pokreta, no vrlo se često stječe dojam kako se mnogi unutar pokreta više bave
drugima i kritkom drugih, a manje svojim osobnim doprinosom drugačijem svijetu. Također,
unatoč svom mogućem cijenjenju i razumijevanju onih koji su stvarali pokret kad je bilo
neizvjesno i najteže, fraze tipa “gdje ste bili kad je grmilo” ili “mi smo bili prvi pa…” mogle
bi skrenuti u elitistički i sektaški način komuniciranja i odnosa. Naravno, ovime nam nije
namjera osporiti potrebu kritike stvaranja novih samoproglašenih avangardi koje ne samo
da bi htjele ući u popularan vlak pokreta, već i zauzeti lokomotivu. Zaista se kod mnogih
aktera koji spadaju, ili bi mogli potpasti pod rubriku Monopolise Resitance, može uočiti
težnja da se predstave kao “Partije Ljudi opskrbljenje Velikim Idejama za Novu Utopiju”
(Kingsnorth, 2003: 313). No, nakon kritike takvih pokušaja, najbolja alternativa će im biti
izgradnja nečega drugačijeg i funkcionalnijeg. Teško je u ovom trenutku reći u kojem smjeru
će se dalje kretati “sitne čarke” kakvima smo svjedočili na nekim prosvjedima i Socijalnim
forumima. Tek ćemo vidjeti hoće li Forum i akteri pokreta uspjeti umjesto “supermarketa
ideja” (Bendaňa, 2002), zaista pokrenuti tvornicu ideja koje će proizvoditi drugačije
svjetove, utemeljene na socijalno pravednijim i ekološki održivijim osnovama.
3. Ciljevi
Kako smo vidjeli ciljeve raznih aktera pokreta ne možemo svesti pod neki zajednički
nazivnik. Osim ako im cilj ne reduciramo na puko protivljenje nečemu, što mi se ne čini
odviše pravedno. Naravno, i ovdje bi veća okrenutost prema realnim i konkretnim ciljevima
pomogla dijelu pokreta koji svoje ciljeve smješta u dalekosežne okvire. Isto tako, bilo kakve
kratkoročne ili privremene pobjede i uspjesi pokreta ne bi trebali odvratiti aktiviste od ideje
kako uvijek trebamo nečemu boljemu težiti. Immanuel Walerstein (2004) ponudio je četiri
komponente za uspješan antisistemski pokret u 21. stoljeću:
a) proces transformacije mora sadržavati konstantnu i otvorenu debatu o promjenama i
ciljevima koje očekujemo;
b) pokret ne može negirati kratkoročne ciljeve koje nameće sistem u kojem pokret djeluje.
Bilo koji pokret koji zanemari da ljudi žive u sadašnjosti te da imaju želje zadovoljiti
određene potrebe riskira da izgubi široku podršku koja je presudna za dugoročne ciljeve.
Wallerstein tu na primjer spominje i potrebu da se izađe na izbore. Ali, naglašava dalje,
334
motivi i opravdanje za takve kratkoročne akcije ne bi trebali biti izlječenje sistema koji treba
otići, već jednostavno prevencija negativnih posljedica da postanu još gore u kratkom
periodu;
c) potrebno je odrediti srednjoročne ciljeve i usmjeriti ih u pravom smjeru. Ovdje
Wallerstein ima na umu borbu za dekomodifikaciju svih onih prava i javnih sektora koji prije
nikada nisu bili komodificirani poput pitke vode, gena i bioraznolikosti, sveučilišta, bolnica i
tako dalje. Pod tim ne misli na nacionalizaciju istih, jer je po njemu to isto komodifikacija,
već na stvaranje struktura čiji je cilj djelovanje, a ne profit;
d) na kraju je potrebno kreirati i biti svjestan dugoročnih ciljeva. Trebamo prestati
pretpostavljati kakav i kako je drugačiji svijet moguć, već početi ekperimentirati s
alternativnim strukturama za realizaciju tog boljega svijeta.
4. Dometi
O krajnjim dometima pokreta možemo samo špekulirati. A to je bez veze. Ipak, može se sa
sigurnošću zaključiti kako pokret nije niti izbliza iskoristio sve svoje mogućnosti. Tu bismo
trebali obratiti pažnju na odnos između prosvjeda i svakodnevnoga rada ljudi uključenih u
pokret. Prosvjedi, pogotovo ukoliko su obilježeni nasiljem, dobivaju puno veću pažnju u
medijima, dok s druge strane konkretni projekti i alternative koje razvijaju akteri pokreta
vrlo se teško probijaju u glavne vijesti. Što se tiče prosvjeda, aktivisti moraju biti na čisto s
činjenicom kako je završeno doba izvlačenja “prljavog veša” procesa globalizacije na
površinu. Kao što smo rekli, nema nikakvih prepreka da pokret dobije i čestitku za taj
obavljeni posao. Također je zanimljivo primijetiti kako su mediji na Zapadu počeli pratiti sve
te teme tek kad su uočili sam pokret u svojem najbližem vidokrugu. Nećemo puno pretjerati
ako zaključimo kako su, pa skoro sve do polovine devedestih, glavne teme današnjega
pokreta puno više problematizirane u zemljama u razvoju i zemljama Trećega svijeta. Po
izvještaju States of Unrest koji svake godine načini organizacija World Development
Movement, može se vidjeti kako su prosvjedi o kojima govorimo česti u siromašnim
zemljama, ali takve vijesti ne zanimaju najveće medije na Zapadu. Dapače, nude i tablicu s
detaljnim opisom razloga prosvjeda. U izvještaju iz 2003. naveli su čak 111 incidenata i
prosvjeda povezanih s otporom programima Svjetske banke ili MMF-a (WDM, 2003). Time
padaju u vodu sve one teze kako se protiv “globalizacije odozgo” bune samo razmažena i
obijesna dječica bogatoga Zapada koja više ne znaju što bi sa sobom, dok navodno ljudi
siromašnih zemalja maltene uživaju u posljedicama brojnih “strukturalnih prilagođavanja” i
“utrke prema dnu”. Tako da Stanley Fischer, jedan od glavnih ljudi MMF-a potpuno krivo
zaključuje kada tvrdi da “kritičari globalizacije uglavnom dolaze iz bogatih zemalja”
(Kingsnorth, 2003: 209). Gotovo bi se moglo zaključiti kako su se na Zapadu aktivisti dugo
335
oporavljali od “suhih ’80-ih”. No, pokretu se može postaviti sasvim legitimno pitanje: Dobro,
a što poslije prosvjeda? Već smo zaključili ranije kako je i među aktivistima postala sve
jasnija ideja o kraju tzv. “summit hoppinga” (Marco, 2002) ili čekanju samita i sastanaka
omraženih institucija kako bi se pokrenuli i prosvjedovali. Definiranje pokreta samo u
odnosu na sastanke WTO-a ili Svjetske banke neće ga odvesti prema navodno drugačijem
svijetu koji je spreman ponuditi. Naravno, ovime ne želim reći kako je s prosvjedima gotovo
ili, još manje, kako su nepotrebni. No, akteri pokreta morat će promijeniti neke ustaljene
sheme prosvjeda, ponovo zaviriti u svoju bogatu maštu, pronaći nove strategije i taktike koje
će funkcionirati u novim okolnostima balansiranja između terorizma suludih svetih ratnika i
terora najmoćnijih država i globalnih institucija. Jednostavno, i sami akteri pokreta zapali su
u kolotečinu ukoliko govorimo o prosvjedima i stvari su postale predvidljive. Već se očekuje
da bude šareno, očekuje se da dođe do sukoba s policijom, očekuje se da black bloc
opsjednuto juriša na Mcdonald’s i očekuje se da sve to bude u prvim i glavnim vijestima.
Jedan predstavnik američke delegacije na samitu o FTAA u Quebecu 2001. godine to je
iskreno opisao: “Ne možete danas imati trgovinske sumite bez suzavca. To je kao imati
cheesburger bez sira” (Kingsnorth, 2003: 50). No, pokret koji ne nudi ništa novo, koji nije
spreman na samokritiku i preispitivanje vlastitih strategija i ciljeva, na konstantno
eksperimentiranje i fleksibilnost, osuđen je na izumiranje. Također, već je odavno poznata
činjenica kako pokret izranja iz ljudi koji rade konkretne stvari, a ne obrnuto. Uvidom u te
projekte, programe i realne životne alternative koje razvijaju pojedini akteri unutar pokreta,
mora se osjetiti radost što se toliko ljudi trudi davati otopor neoliberalnoj globalizaciji.
Zaista je široka lepeza, kako kaže Walerstein “alternativnih struktura” kojima pokret
dokazuje ne samo da drugačiji svijet jest moguć, već da je on i tu. Slično je zaključila i
Arundhati Roy na WSF-u 2003. godine: “Korporativna revolucija će propasti ako odbijemo
kupovati ono što prodaju: njihove ideje, vizije povijesti, rat, oružje i njihov stav o vlastitoj
neizbježnosti. Oni više trebaju nas nego mi njih. Drugačiji svijet nije samo moguć, on je tu,
dolazi. Kad je miran dan, mogu čuti njegovo disanje” (Danaher i Mark, 2003: 315). I nećemo
otići. Nećemo stati. Svijesni smo kako će treća faza pokreta – preispitivanje i konkretizacija
trajati dugo. To nije problem ukoliko pokret krene prema realiziranju vlastitih ciljeva. Ali
ukoliko će se gubiti i vrijeme i energija isključivo na cjenkanje oko vlastitih aktivističkih
pedigrea, neka se pokret ugasi, jer nam takav ne treba. Pokret je definitivno krenuo u
dobrom smjeru zbog stavljanja većega naglaska na zajedničke susrete, promišljanja i
rasprave kao što su Forumi, a manje na prekidanje sastanaka globalne političke i financijske
elite. Naravno, Forum zato predstavlja veliku odgovornost u spajanju mostova, razmjeni
iskustva, dijeljenju dobrih prijedloga, upijanju međusobne inspiracije i definiranju vlastitih
336
ciljeva kako ih je postavio Wallerstein. Ova nova faza pokreta zasigurno će biti teža od prve.
Na početku je za pažnju bilo dovoljno dati kritiku, sada su potrebna rješenja. Potrebno je
naučiti balansirati između prosvjeda i stvaranja alternativa u najbližoj okolici. Pritom, mnogi
aktivisti s pravom upozoravaju kako se pri okretanju konkretnim projektima u zajednicama
gdje žive akteri pokreta, ne smije skrenuti sa staze globalnoga umrežavanja i suradnje. Po
njima “otpor i dalje treba biti transnacionalan kao i kapital, kao financijske špekulacije, kao
klimatske promjene, kao dugovi, kao korporacijska moć” (NfN, 2003: 505). Naravno, pokret
bi nesumnjivo ponovio grešku ukoliko bi se ponovo uljuljkao u teze o vlastitom
pobjedonosnom kretanju koje će imati linearni smjer. Luca Casarini glasnogovornik tute
bianchea, pa Pokreta neposlušnih pametno je rekao kako su iz susreta s aktivistima i
aktivistkinjama iz cijeloga svijeta svi jasno shvatili kako ne moraju imati odgovor na sve.
Jednostavno, moramo eksperimentirati. Stvarati paralelne sustave, izazivati moć. Ne čekamo
Revoluciju s velikim ogromnim R. Nemamo vremena za to. Radimo male revolucionarne
stvari i širimo prostore slobode i tolerancije. Ako me pitate kako će sve završiti, najiskrenije
odgovaram kako nemam pojma. Još iskrenije, niti ne razmišljam o tome. Jedno znam. Ako se
budemo trudili i šljakali, postoji velika šansa da uspijemo. Svijet će sigurno biti ljepše mjesto
za živjeti. I to će značiti da smo živi. A toliko je toga između biti zombi i biti živ. Ako se niti
ne budemo trudili, možemo biti sigurni kako nećemo uspjeti. Ključno pitanje danas nije
kakav će svijet biti ili kakav bi mogao biti za pet godina. Ključno pitanje je na koji način
želimo živjeti? Ovdje i sada. Hoćemo li odustati ili se boriti? Izbor nikad nije bio lakši.
337
BILJEŠKE
drugačiji svijet je moguć
1. Sam termin društveni pokreti ušao je u upotrebu početkom 19. stoljeća, prvo u Zapadnoj
Europi. Konkretnije se spominje i obrađuje prvi put u knjizi Lorenza von Steina (1842)
Povijest socijalnoga pokreta u Francuskoj od 1789. do danas. Vidjeti Tom Bottomore (1987)
Politička sociologija, Zagreb: Kulturno-prosvjetni sabor hrvatske: 69.
2. Dobar pregled “predpolitičkih” pokreta daje Clifford Harper (2000) Anarhija – Grafički
vodič, Zagreb: Z@P.
3. Negdje između možemo smjestiti Toureina koji nastoji pomiriti ta dva aspekta te ističe
kako je “društveni pokret u jednom i društveni konflikt i kulturalni projekt”. Vidjeti Alain
Touraine (1995) Critique of Modernity, Cambridge: Basil Blackwell Inc: 240.
4. Sličnu analizu, mada nešto pojednostavljeniju nudi Scott. Ključne razlike po njemu između
radničkoga pokreta i novih društvenih pokreta jesu: a) Lociranost – radnički je pokret tražio
unutar politike, a novi društveni pokreti unutar civilnoga društva; b) Ciljevi – prije politička
integracija i ekonomska prava, a kasnije promjene u vrijednostima i životnom stilu te obrana
civilnoga društva; c) Organizacija – kod radničkoga pokreta je bila formalna i hijerarhijska, a
kod novih društvenih pokreta imamo mrežu i inicijative odozdo; d) Uobičajene akcije – prije
u okvirima političke mobilizacije, a poslije kao direktna akcija i kulturna inovacija. vidi
tablicu u Alan Scott (1990) Ideology and New Social Movements, London: Unwin Hyman
Ltd.: 19.
5. Kao iznimku mogli bismo navesti Kevina Hetheringtona kojemu je sporna i sama
konstrukcija “novi socijalni pokreti” pri čemu ističe kako mirovni, ženski, ekološki,
antirasistički te pokret za prava životinja nisu nikakva novina, već postoje dva stoljeća
unutar zapadnih društava. Vidjeti Kevin Hetherington (1998) Expressions of Identity,
London: SAGE Publications: 29-30.
6. U rječniku engleskoga jezika (Školska knjiga ,1987) prevedeno kao pučki, narodni, bit,
suština. U ovom kontekstu misli se na inicijative odozdo, akcije gdje inicijativa dolazi od
samih ljudi zainteresiranih za nju, a nije inicirane odozgo, izvan samih ljudi.
7. Tu su ponekad prisutna lelujanja čak i najpoznatijih aktivista poput Waldena Belloa, koji
338
je 2001. godine naivno potražio saveznike u tada nadolazećim republikancima zbog nekoliko
izjava iz te stranke protiv načina djelovanja Svjetske banke.
8. Na kasnijoj međunarodnoj konferenciji Verhofstadt se ispričao na nedovoljnoj
razumljivosti i izrazio žaljenje zbog pogrešnog tumačenja te ponovno pozvao na dijalog. Za
cijelu debatu i druge odgovore vidjeti Open Letter on Globalisation. The Debate, Laeken:
European Council of Laeken, 2001.
9. Upitnik je Bond stavio pored imena koja se mogu naći i u drugom tipu reakcije.
10. Waterman čak ističe kako je tijekom devedesetih često morao i izmišljati vlastite nazive
za neke pojmove i tendencije, dok se danas možemo upustiti u pravo istraživanje na temu
društvenih globalnih pokreta.
11. Starr daje tablicu antikorporacijskoga pokreta koja prati tok misli cijele knjige. Kako
bismo je učinili lakše razumljivom i bez čitanja knjige, tablica koju donosimo u knjizi
reducirana je na bitno najvažnije. Za detaljnu tablicu vidjeti Amory Starr (2001) Naming the
Enemy – Anti-Corporate Movements Confront Globalization, London: Zed Books: 149.
12. Mnogi ističu kako nije čudna uloga velikih ekoloških organizacija u ovom poslu s
obzirom da neke od njih raspolažu s više novaca nego što mnoge siromašne zemlje mogu
izdvojiti za zaštitu prirode. Tako se na primjer Greenpeaceov godišnji proračun polovinom
’90-ih godina prošloga stoljeća kretao oko 25 milijuna dolara. Sierra Club raspolaže s više od
40 milijuna dolara godišnje. Vidjeti Lorraine Elliot (1998) The Global Politics of the
Environment, New York: New York University Press: 138.
13. Doduše, može se reći kako niti Earth First (SAD) nisu zaobišle slične optužbe, posebno
njihovog utemeljitelja Davea Foremana. Za EF (SAD) bio je karakterističan sukob
Foremanove struje koja je naglašavala sabotaže i sindrom ratnika i struje koju je
simbolizirala Judi Bari, jedna od najpoznatijih aktivistkinja EF-a, koja je više naglašavala
suradnju s lokalnim zajednicama i širi koncept od “mačističke poze vječitoga ratnika”. Kako
je rasla snaga potonje struje, Foreman je na kraju izašao iz EF-a, a na Judi Bari je izvršen
državni atentat.
14. Vidjeti URL: http://www.theglobalist.com/DBWeb/StoryId.aspx?StoryId=1314
(11.05.2004.).
15. Ovdje treba istaknuti kako na jednom mjestu i sama Starr daje kritiku nedovoljnoga
339
kritičkog određenja socijaldemokratskih i socijalističkih stranaka prema velikom biznisu per
se. No, onda nam se zaista postavlja pitanje zašto ih je uopće i smjestila u ovu skupinu?
Vidjeti Amory Starr (2001) Naming the Enemy – Anti-Corporate Movements Confront
Globalization, London: Zed Books: 94.
16. Detaljniju analizu participativnoga budžeta te neke od poteškoća s kojima se susreće
vidjeti u Hilary Wainwright (2003) Recalaim the State – Experiments in Popular Democracy,
London: Verso: 42-70.
17. G20 su bile Argenitna, Bolivija, Brazil, Čile Ekvador, Egipat, El Salvador, Filipini,
Gvatemala, Indija, Južna Afrika, Kina, Kolumbija, Kostarika, Kuba, Meksiko, Pakistan,
Paragvaj, Peru, Tajland i Venecuela. U međuvremenu je navodno zbog pritisaka SAD-a El
Salvador izašao iz skupine, ali su joj se pridružile Nigerija i Indonezija. Vidjeti Nicola Bullard
(2004) Their Power is not Ours, URL: http://www.focusweb.org. Nakon toga izašle iz grupe
su i Kolumbija i Peru upravo zbog različitog odnosa prema poljoprivredi. Naime, kritika
prema G20 išla je u smjeru kako je pod kontrolom zemalja izvoznica poljoprivrednih
proizvoda, te da ih daljnja liberalizacija zanima samo u tu svrhu. (21.04.2004.)
18. Ovdje treba napomenuti kako je James Tobin, prije nego što je umro, izražavao veliko
protivljenje pokretu uz poruke kako su ga potkrali, okaljali njegovo ime te da on kao “kao i
većina ekonomista podržava MMF, Svjetsku banku i WTO”. Vidjeti njegov intervju u Der
Spiegelu na URL: http://www.jubileeplus.org
19. Možemo navesti dva problema vezana za Tobinov porez. Prvi je što on ipak ne sprječava
velike špekulativne udare, jer se radi o malom porezu simboličnom za špekulante. Drugi je
što ne kreira nastanak stabilnog financijskoga sistema koji je uništen ratom neoliberalizma.
Vidjeti Walden Bello, Nicola Bullard & Kemal Malhotra (2000) Global Finance – New
Thinking on Regulating Speculative Capital Markets, London: Zed Books.
20. Detaljniju analizu zapatističkoga pokreta vidjeti u Foran, J. (ed.) (2003) Rethinking
Radical Change in the Age of Globalization, London: Zed Books.
21. Mnogi su napominjali kako je unatoč njihovom koketiranju pa i otvorenom poziranju s
oružjem u ruci, pri čemu praktički izgledaju kao moderni šumski partizani, velika većina
Zapatista zapravo pozirala s drvenim oružjem ili s lažnim AK-47-ima. U napadu meksičke
vojske poginulo je 150 ljudi, te je do danas nastavljen rat tihog intenziteta, gdje državna
vojska ili desničarske paramilitarne skupine ponekad ubijaju seljake i napadaju zapatistički
340
orijentirana sela. Danas je Chiapas izrazito militarizirano područje s preko 75.000 vladinih
vojnika.
22. Ipak, kritika ističe kako se situacija na terenu mijenja vrlo sporo, te kako neke
tradicionalne vrijednosti imaju duboke korijene. Ističe se kako na ženama i dalje ostaje teret
podizanja djece i prehranjivanja. Žene imaju puno više prava ako su aktivne članice EZLN-a,
dok one koje ostaju na selu vrlo često uočavaju kako je dugi put borbe protiv patrijarhata. U
jednoj publikaciji o Zapatistima ističe se kako se u selima “ne tolerira abortus”. Paul
Kingsnorth pak na svom putovanju kroz Chiapas iznosi priču kako riječi žene iz jedne od
zapatističkih kooperativa njemu kao gostu ponavlja ili rezimira muški domaćin. Vidjeti
Active Distrubution (1999) Zapatista, London: Calvert Press:13 i Paul Kingsnorth (2003) One
No, Many Yeses, London: Simon / Schuster Ltd.:24.
23. Ovdje je važno napomenuti kako su zapravo Marcos i njegovo društvo tumarali
planinama i džunglama meksičkoga juga još od ranih ’80-ih prošloga stoljeća, ali su tada bili
puno bliže tradicionalnim ljevičarskim autoritarnim ideologijama. Uz slijeđenje maostičkoga
koncepta revolucije nagovarili su lokalno stanovništvo i seljake “Pobunite se!”, na što bi
redovno dobivao odgovor “Gubi se!”. U jednom od svojih intervjua istaknuo je o tom
vremenu: “Mislili smo kako je to svjetlo svijeta poslano ovdje da organizira Indijance. Onda
smo počeli pričati s ljudima iz lokalnih zajednica i oni su imali vrlo važnu lekciju za nas”.
Tako su Marcos i njegovo visoko intelektualno društvo naučili o grassroots demokraciji,
odnosu s prirodom, vrijednostima indijanskoga stanovništva… Naučili su lekciju. Poslije je u
drugom intervjuu kritizirao marksističko-lenjinističku paradigmu u Južnoj Americi tih godina
zbog zapostavljanja potreba i problema indijanskoga stanovništva. Vidjeti Paul Kingsnorth
(2003) One No, Many Yeses, London: Simon & Schuster Ltd. i Subcomandante Marcos
(2001) The Punch-Card and the Hourglass, URL: http://www.newleftreview.net
(26.04.2004.).
24. Da je to zaista opasnost, dovoljno govori rad dvoje analitičara iz RAND korporacije
nazvan Cyberwar is Coming! Ta publikacija predstavlja važnu studiju u kojoj je identificiran
problem korištenja cyberspacea od strane grassroot organizacija, kao novoga područja za
operatere zadužene za nacionalnu sigurnost. Terminom netwar ili mrežni rat označili su
djelovanja autonomnih grupa, posebice aktere raznih socijalnih pokreta koji se služe
informacijskim mrežama kako bi koordinirali akcije u svrhu vršenja utjecaja na državnu
politiku i/ili borbe protiv nje. Nadalje ističu da neki od najpredanijih korisnika novih
komunikacijskih mreža i tehnologija, pripadaju radikalnoj ljevici ili socijalnim aktivistima,
341
koji se najčešće bave ljudskim pravima, mirom, zaštitom okoliša, radničkim pravima,
zaštitom potrošača, imigrantima, te problemima rasne i rodne diskriminacije. Vidjeti John
Arquilla i David Ronfeldt (1993) Cyberwar is Coming!.U: Comparative Strategy, 12 (2): 141-
165. URL: http://www.rand.org/publications/MR/MR880/ (03.05.2004.).
25. Ovdje ipak treba spomenuti da bez obzira koliko je i on sam odbijao ulogu lidera i vođe,
Marcos se nametnuo u jednu od najvećih ikona pokreta. Ironično bi mogli zaključiti kako
njegov lik na majicama koje nose mladi ljudi na prosvjedima širom svijeta opasno ugrožava
dosadašnji primat Che Guevare. Vjerojatno je tome doprinjelo i zapatističko poigravanje s
medijima gdje su iskorištavali svaku pa i najmanju šansu da daju vijest o svom položaju i
borbi. U jednom se od dokumentaraca o Zapatistima vidi čak i scena gdje Marcos pozira
francuskom modnom magazinu u punoj opermi (maska, mobitel, bombe na reverima, lula,
vojna odora…) kako bi se njegova slika našla pored neke od “anoreksičnih ljepotica”. Važno
je napomenuti, što se moglo već i nazrijeti iz teksta, kako Marcos i još neki organizatori
zapatičke pobune nisu porijeklom indijanci, već se najvjerojatnije radi o profesoru filozofije
Rafaelu Guillenu koji je pobjegao iz Meksiko Cityja početkom ’80-ih godina prošloga
stoljeća. On je to uvijek negirao i isticao kako nije važno tko je on, jer zapatizmo može biti
svugdje.
26. U već spomenutom intervjuu za NLR Marcos je komentirao druge gerilske skupine
stavom kako “ne može cilj opravdati sredstvo, već sredstvo mora biti cilj”. Posebno
odgovarajući na pitanje o marksističkoj gerili u Kolumbiji istaknuo je kako ne želi nikoga
osuđivati, ali da od svih takvih sličnih skupina žele imati distancu. Vidjeti Subcomandante
Marcos (2001) The Punch-Card and the Hourglass, URL: http://www.newleftreview.net
(26.04.2004.).
27. Vrlo dobri historijski pregled radikalnoga ekološkog pokreta u Britaniji može se naći u
DoD (2003) Do or Die – Voices from the Ecological Resistance #10
28. Detaljnije o akciji protiv rute M11 vidjeti Dražen Šimleša (2004) Snaga utopije, Zagreb:
Što čitaš.
29. NAFTA je Meksiku donijela zaista devastirajuće posljedice: uvoz hrane porastao je s 20
na 43 posto, plaće su snižene za 40-50 posto, troškovi života u prvoj godini primjene NAFTAe povećali su se za 80 posto, preko 2 milijuna ljudi je izgubilo posao i krenulo raditi na sjever
zemlje na granicu s SAD-om u neljudskim uvjetima, a više od polovice stanovništva živi u
ekstremnom siromaštvu (oko 40 milijuna ljudi). Vidjeti Dražen Šimleša (2004) Snaga utopije,
342
Zagreb: Što čitaš.
30. Za dobar opis razloga i načina na koji je došlo do financijske krize na jugoistoku Azije te
devastirajućim posljedicama vidjeti Stiglitz, J. (2002) Globalization and its Discontents, New
York: W.W.Norton and Company.
31. Detaljnije o Peoples’ Global Action koaliciji vidjeti URL: http://www.agp.org
(30.04.2004.).
32. Proširila se čak i priča kako je napad policije i dolazak Nacionalne garde zahtijevala
upravo Madeleine Albright, budući da je bila bijesna zbog blokade svog hotela i
nemogućnosti da se makne iz njega te zbog kašnjenja samog otvorenja sastanka WTO-a.
Vidjeti Notes from Nowhere (2003) We are Everywhere – the irresistible rise of global
anticapitalism, London: Verso.
33. O načinu funkcioniranja većine mainstream medija vidjeti Chomsky, N. (2002) Mediji,
propaganda i sistem, Zagreb: Što čitaš.
34. Čak je i američki predsjednik Clinton pohvalio prosvjednike jer predstavljaju glasove
milijuna ljudi koji se brinu kuda ide ovaj svijet, uz obećanje kako će takvi biti zadovolj(e)ni s
budućim kretanjem globalne ekonomije. Vidjeti Nicholas Guyatt (2000) Another American
Century? The United States and the World After 2000, London: Zed Books: 235.
35. Friedman je još prije postao poznat po svojoj “Teorji zlatnih lukova kao prevencije
sukoba”. Pod tim je Friedman mislio kako su najbolja prevencija sukoba između država
postojanje McDonald’sovih restorana u njima. Friedman je to potkrijepio stavom kako se
nikada nisu zaratile države koje imaju McDonald’sove restorane. NATO-ovo razaranje
Jugoslavije, pa i cinično stavljanje srpske zastave od McDonald’sova predstavništva u
Beogradu kako bi pokazali na čijoj su strani, demantirali su Friedmanovu teoriju i prokazali
je kao ideološko pojednostavljivanje situacije u svijetu. Ipak, Friedman je zaključio kako su
Srbi kapitulirali pred NATO-om zato što im je bilo više stalo do ponovnog otvorenja
McDonald’sa u Beogradu, nego do Kosova. Vidjeti Nicholas Guyatt (2000) Another American
Century? The United States and the World After 2000, London: Zed Books: 187-188.
36. Time je Friedman ponovno zakoračio u područje iskrenosti, dokazujući svoju staru tezu
kako se zapravo “zlatni lukovi demokacije” često moraju podebljati “čeličnom rukom”. Po
Friedmanu McDonald’s uvijek mora pratiti McDonell Douglas.
343
37. Dio aktivista je zamjerao srednjoj klasi što se pokrenula tek kad su na vlastitoj koži
osjetili nepravdu kapitalističkoga sistema, dok prije nisu pokazivali preveliku brigu za teško
stanje siromašnih i nezaposlenih. Ipak, većina je bila oduševljena novim duhom među
“običnim ljudima”.
38. Potrebno je istaknuti kako se argentinski model nije pridržavao svih osnova uobičajenih
LETS-a. Nakon ogromnog uzleta i brojke od nekoliko milijuna ljudi, kasnije je opala podrška
sistemu razmjene u Argentini, jer je bilo puno malverzacija i krađa. Vidjeti Albert, M. i
Adamovsky, E. (2003) Argentina i Parecon, URL:
http://www.zmag.org/content/print_article.cfm?itemID=3995&sectionID=41 (11.05.2004.).
39. Kasnije će se zbog rata u Iraku i zbog ponašanja Coca Cole u Indiji savezna država
Kerala proglasiti Coca Cola free zonom, uz poziv na bojkot. Prodaja proizvoda Coca Cole
pala je za 50 posto.
40. Od testiranja nuklearnih, kemijskih i bioloških oružja u SAD-u umrlo je nekoliko desetina
tisuća ljudi jednostavnom odlukom raznih vlada SAD-a da je njihova sudbina
pokusnokunićna. Da ne spominjemo trovanje i ubijanje vlastitih vojnika u ratovima od
Vijetnamskog ado Zaljevskoga. Očekivati od takvih kreatura da imaju suosjećanja prema
civilnom stanovništvu drugih zemalja nema smisla.
41. Aktivisti sa Zapada vole držati predavanja o “nerevolucionarnosti” rada u NGO-ima ili
drugdje, što je mnogim aktivistima u siromašnim zemljama dosta često izlaz za neke
prihode. Istovremeno, aktivisti iz bogatijih zemalja ne uviđaju kontradiktornost u svojim
“predavanjima”, budući da većina njih živi od dosta velike socijalne pomoći koju im
dodijeljuje država.
42. Treba napomenuti kako nam se čini da je Graeber pomalo proizvoljno, onako na svoju
ruku odredio tko bi to bili “novi anarhisti” ubacujuću tu i Zapatiste i Ya Bastu… premda je
pitanje koliko bi oni sami sebe tako definirali.
43. Intervju s jednim od aktivista Ya Baste u kojem pojašnjava njihova stajališta vidjeti na
URL: http://www.kontrapukt-online.org (02.03.2005.).
44. Kako napraviti vlastiti oklop i zaštitu od policijskoga nasilja može se naći na URL:
http://www.www.devo.com/sarin/shieldbook.pdf (25.01.2005).
45. Odgovori o tute biachama dobiveni osobnim kontaktom i prepiskom s jednim od njihovih
344
članova.
46. Za sve citate vidjeti URL: http://italy.indymedia.org/news/2001/07/2516.php
(02.03.2005.).
47. Doduše, Graeber u svom tekstu među “nenasilne” aktiviste ubraja i Environemental
Liberation Front, tajnu radikalnu ekološku grupu koja uništava imovinu korporacija ili
institucija krivih za uništavanje prirode. Pritom se ELF koristi i podmetanjem eksploziva u
prostorima takvih korporacija ili dizanjem u zrak SUV vozila koja troše puno goriva. Graeber
je prilično proizvoljno odredio što je za njega je nasilje, a što nije.
48. Vidjeti tekst Genoa, the black bloc and the rest na datum 16.08.2001., URL:
http://www.ainfos.ca/ (10.05.2004.).
49. Igra riječima – izraz Manarchy je sastavljen od riječi man – muškarac i anarchy –
anarhija, pri čemu se aludiralo na mačističku pozadinu dijela anrhističke scene kojoj su
jedini cilj ulični sukobi.
50. Vidjeti The Rock Bloc Collective (2001): “Pripisujući to muškanarhiji”. U: Strpić, M. (ur):
Anarhizam i nasilje, Zagreb: Što Čitaš. Također vidjeti cijelu debatu na URL:
http://indymedia.org.
51. Vidjeti intervju na URL: http://ainfos.ca na datum 08.08.2001.
52. Radi se naime o proizvođaču sira koji je došao na crnu listu europskih proizvoda koje
SAD po odluci WTO-ova suda ima pravo dodatno ocariniti. Time su Bove i njegovi prijatelji
farmeri iz Konfederacije seljaka direktno postali financijski ugroženi jer je proizvod koji oni
proizvode odjednom postao preskup.
53. Neke izjave iz knjige zaista bi se mogle naći na nekoj listi potpunih besmislica. Tako se u
jednom svjedočanstvu ističe kako samo idioti mogu povezivati infiltriranost provokatora i
policije unutar black bloca s neučinkovitošću te taktike(?!), dok drugi pak sudionik prosvjeda
žali što nije više sudjelovao u neredima da njegov sin bude ponosan na tatu. Vidjeti On Fire –
the Battle of Genoa and the Anti-capitalist Movement (2001), London: One-Off Press.
54. Poslije prosvjeda u Pragu, češke novine Lidove Noviny su objavile fotografije “ljudi u
crnom” kako razbijaju izloge i potom mirno prolaze kroz policijski kordon. Talijanski senator
Barbarella istaknuo je nakon Genove kako je osobno vidio “ljude u crnom” kako ulaze u
policijsku stanicu i sjedaju za svoja radna mjesta, a i talijanski Independent Media Centar
345
obajvio je slike policajaca s crnim maskama u ruci. Upućujem također na Independent
Media Centar Barcelona na URL: http://barcelona.indymedia.org/ budući da se tu isto nalaze
kompromitirajuće video snimke o infiltriranosti policije u redovima black bloca. Također
vidjeti i URL: http://sanfrancisco.indymedia.org/.
55. Vidjeti tekst Genoa, the black bloc and the rest na datum 16.08.2001., URL:
http://www.ainfos.ca/ (10.05.2004.).
56. Zbog toga su tute bianche i zaradile kritiku kako se radi o “elitističkim aktivistima” koji
zapravo i žele kontrolirati tijek prosvjeda te kako su stvorili situaciju u kojoj svi trebaju
slušati i čekati što će reći aktivistički ekspert preko megafona. Vidjeti Callinicos, A. (2001)
Where now?, U: Birchman, E. i Charlton, J. Anti-Capitalism – A Guide to the Movement,
London: Bookmark Publications Ltd: 387-399.
57. Izjave uhapšenih o ponašanju talijanske policije zaista su zastrašujuće. Psihički i fizički
oblici mučenja nizali su se: buđenje i onemogućavanje spavanja, fizičke torture i
premlaćivanja, hladnoća u ćelijama, uskraćivanje vode i hrane, uskraćivanje kontakta s
vanjskim svijetom, verbalne uvrede i pokazivanje fašističkih simbola i Musolinijevih slika te
prisiljavanje aktivista na pozdravljanje tim simbolima, odvlačenje ljudi u sobe za ispitivanje
nakon čega bi ostali slušali kako odvedeni vrište. Vidjeti svjedočanstvo na URL:
http://www.ainfos.ca na datum 31.07.2001.
58. Po podacima sindikata trgovine najgori radni uvjeti su u trgovačkim lancima Getro, Billa,
i Pevec. Nije za pohvaliti se niti u Gramatu i Kerumu.
59. Pohod na istočnu Europu završio je slično kao i u Hrvatskoj: u Estoniji banke su u 100
postotnom stranom vlasništvu, Latviji 97 posto, Mađarskoj 91 posto, Češkoj preko 90 posto,
a u Bugarskoj i Poljskoj preko 80 posto. U regiji tri četvrtine transakcija kontroliraju banke u
vlasništvu velikih europskih banaka. Jedino je američki Citigroup kao najveća svjetska
banka, na petom mjestu po raširenosti u Srednjoj i Istočnoj Europi.
60. Detaljnije i o pareconu i o slobodarskom municipalizmu, međusobnom odnosu i
kritikama vidjeti URL: http://www.zmag.org (10.03.2005.).
61. Korporacije koje su naoružavale Irak i podržavale njegovo nauružavanje uz dozvolu
vlasti SAD-a su: Hewlett Pacard, DuPont, Honeywell, Rockwell, Bechtel, Eastman Kodak i
brojne druge.
346
62. Ovdje treba naglasiti kako samoupravne kooperative ne treba brkati s tzv.
samoupravljanjem kakvo je postojalo u bivšim komunističkim i socijalističkim državama,
gdje je cijeli proces samoupravljanja bio pod nadzorom komunističkih partija. Engleski
termin “worked-owned cooperatives”, što znači da se radi o kooperativama kojima su
vlasnici svi radnici, preveli smo skraćeno kao samoupravne kooperative, što znači da njima
upravljaju oni koji u njima rade.
63. Za podatke vidjeti URL: http://www.ica.coop (13.03.2005.).
64. Radnici i radnice rade u zagušenim prostorijama od duhana. Sindikata uglavnom nema,
a često se koristi i dječja radna snaga. Mnoge majke donese djecu sa sobom na posao i za
vrijeme rada drže ih u krilu, čime je i zdravlje djece ugroženo. Česti su slučajevi odnošenja
posla doma, kako bi se zadovoljila norma pa se zrak i u samim kućama onečišćuje. Žene,
koje čine 50 posto radne snage, često prijavljuju slučajeve maltetiranja i seksualnoga
uznemiravanja. Do 45 godine prestaju raditi, jer im se uništi koža od motanja duhana, nakon
čega mnogi završe kao prosjaci. Vidjeti Franke, R. W. (1997) Democracy at Work in an
Indian Industrial Cooperative – The Story of Kerala Dinesh Beedi, URL:
http://csf.colorado.edu/bcas/otherart/franke1.htm (11.05.2004.).
65. Odličan prikaz važnosti jačanja zajednica i lokalnih prostora vidjeti u Hugh Barton
(2000) Sustainable Communities – The Potential for Eco-Neighbourghoods, London:
Earthscan. Vrlo dobar prikaz iz vlastitoga iskustva kako je to stvoriti LETS, prednosti toga
sistema te opasnosti koje se mogu pojaviti vidjeti Ross V.G. Dobson (1993) Bringing the
Economy Home From the Market, Montreal: Black Rose Books.
66. O Proutovoj “solidarnoj socioekonomiji” može se saznati u Maheshvarananda, D. (2003)
After Capitalism – Prout’s vision for a New World, Washington D.C.:Proutist Universal
Publications.
67. Dobar i otvoren prikaz nastanka GEN-a može se naći u Jackson, R. (2000) And We Are
Doing It! Building an Ecovillage Future, San Francisco: Robert D. Reed Publishers Books.
347
LITERATURA
A SEED (2003) The World Trade Organization’s Agreement on Agriculture: A Fair Deal?,
URL: http://www.aseed.net/agrocadabra/wto-brochure/wto-brochure-en.htm (02.04.2004.).
A SEED Europe (2001) What’s Up with our Climate Amsterdam: A SEED.
Aarason, S. A. (2001) Taking Trade to the Streets – The Lost History of Public
Abboud, L. (2003) Modified-Crop Makers Faulted On Safety Dana Sent to FDA, URL:wtoinfo@iatp.org (15.10.2003.)
Abramsky, K. (2001) Restructuring and Resistance – Diverse Voices of Struggle in Western
Europe
Active Distrubution (1999) Zapatista, London: Calvert Press.
ActionAid (2003) GM Crops – going against the grain, URL:
http://www.actionaid.org/resources/pdfs/gatg.pdf (15.10.2003)
Adams, J. (2002) WSF2002: Hopes for a True International, URL: http://www.zmag.org
(13.06.2002)
Albert, M. (2000) On Trashing and Movement Building, URL: http://www.zmag.org
(13.06.2002)
Albert, M. (2000) The Trajectory Of Struggle, URL: http://www.zmag.org (13.06.2002)
Albert, M. (2000) Dealing with Difference, URL: http://www.zmag.org (13.06.2002)
Ambrose, S. (2002) Where did all the protestors go?, URL:
http://www.observes.co.uk/worldwiew/story/0,11581,754933,00.html (11.05.2004.).
Amnesty International (2003) A Catalogue of Failures: G8 Arms Exports and Human
Rights Violations, URL: http://web.amnesty.org/library/print/ENGIOR300032003
(02.03.2005.).
Anderson L. (1999) Genetic Engineering, Food, and our Environment – A Brief Guide,
Devon: Green Books.
Andruss et al. (1990) Home! A Bioregional Reader, Philadelphia: New Society Publishers.
Arquilla, J. i Ronfeldt, D. (1993) Cyberwar is Coming!. u: Comparative Strategy, 12 (2):
141-165. URL: http://www.rand.org/publications/MR/MR880/ (03.05.2004.).
Ayres, E. (2000) God’s Last Offer – Negotiating for Sustainable Future, New York: Four
Walls Eight Windows.
Bader, S. (1998) Global Spin – The Corporate Assault on Environmentalism, Cevon: Green
Books.
348
Bader, S. (2000) Selling the Work Ethic – From Puritan Pulpit to Corporate PR, London:
Zed Books.
Bakan, J. (2004) The Corporation – the pathological pursiut of profit and power, New York:
Free Press.
Barber, B. (1995) Jihad vs. McWorld, New York: Ballantine Books.
Baricco, A. (2004) Next – Knjižica o globalizaciji i svijetu koji dolazi, Zagreb: AGM.
Barlow, M. i Clarke, T. (2001) Global Showdown – how the New Activists Are Fighting
Global corporate Rule, Toronto: Stoddart Publishing Co. Limited.
Barnes, P. (2003) Deamnd for ‘Kyoto tax’ on the US, URL:
http://news.bbc.co.uk/1/hi/sci/tech/3296819.stm (02.04.2004.).
Barton, H. (2000) Sustainable Communities – The Potential for Eco-Neighbourghoods,
London: Earthscan.
Beattie, A. (2003) Debt Relief Scheme ‘too optimistic’, URL:
http://www.financialtimes.co.uk (31.03.2004.).
Beattie, A. (2004) World Bank chiefs reject proposal to quit oil and coal finance, URL:
http://www.ran.org/news/newsitem.php?id=915&area=home (01.04.2004.).
Beck, U. (2000) What is Globalization?, Cambridge: Polity Press.
Beck, U. (2001) Pronalaženje političkog – prilog teoriji refleksivne modernizacije, Zagreb.
Jesenski i Turk.
Bell, S. i Morse, S. (2003) Measuring Sustainability – Learning from Doing, London:
Earthscan.
Bello, W. i Bullard, N. (2001) The Global Conjucture: Characteristics and Challenges,
URL: http://www.focusweb.org (25.04.2004.).
Bello, W., Bullard, N. i Malhotra, K. (2000) Global Finance – New Thinking on Regulating
Speculative Capital Markets, London: Zed Books.
Bello, W. (2001): “The Battle of Genoa” u The Nation July 23, URL: http://www.zmag.org
(13.06.2002)
Bello, W. (2003) Ministerial in Mexico looks like second Seattle, URL:
http://www.bangkokpost.com/News/27May2003_opin29.html (11.05.2004.).
Bendaňa, A. (2002) Alterglobalization Movement: Obstacles and Opportunities, URL:
http://www.fpif.org/outside/commentary/2002/0201south_body.html (11.05.2004.).
Berman, D. M. i O’Connor, J. T. (1996) Who Owns the Sun? People, Politics and the
Struggle for Solar Economy, Vermont: Chelsea Green.
Bhagwati, J. (2004) In Defense of Globalization, Oxford: Oxford University Press.
Birchman, E. i Charlton, J. (2001) Anti-Capitalism – A Guide to the Movement, London:
349
Bookmark Publications Ltd.
Blondel, A. (2004) The Logs of War, URL:
http://www.globalwitness.org/reports/download.php/00044.pdf (04.03.2004).
Blum, W. (2002) Rogue State, London: Zed Books: 4-5.
Boeninger, G. (2003) Economic Consequences of Iraq Occupation, URL:
http://www.proutworld.org/news/apr/20030428eco.htm (02.03.2005.).
Bond, P. (2001) Strategy and Self-Activity In the Global Justice Movements, URL:
http://www.fpif.org/papers/gjm_body.html (11.05.2004.).
Bottomore, T. (1987) Politička sociologija, Zagreb: Kulturno-prosvjetni sabor hrvatske.
Bourdieu, P. (1998) The Essence of Neoliberalism, URL:
http://www.analitica.com/biblioteca/bourdieu/neoliberalism.asp (02.0.2004.).
Brecher, J., Costello, T. i Smith, B. (2000) Globalization from below: the power of
solidarity, Cambridge: South End Press.
Bretton Woods Project, Center of Concern, Halifax Initiative Colaition, New Voices on
Globalization/50 Years is Enough (2003) Reality bites: A rebuttal of the IMF’s “Common
criticism: some responses”, URL: http://ifiwatchnet.org/doc/realitybites.pdf (31.03.2004.).
Bretton Woods Project (2004) World Bank, IMF and armed conflicts: Helping peace or
creating the conditions for war?, URL:
http://www.brettonwoodsproject.org/article.shtml?cmd[126]=x-126-35157 (30.03.2004).
Brown, L. R. (2001) Eco-Economy: Building an Economy for the Earth, New York: W. W.
Norton & Co.
Brown, L., Larsen, J. i Fischlowitz-Roberts, B. (2002) The Earth Policy Reader, London:
Earthscan Publications.
Brown, P. (2002) The Way We Live in 2032, The Guardian (May 23) URL:
http://www.guardian.co.uk/uk_news/story/0,3604,720485,00.html (04.04.2004.).
Brown, P. (2003) Insures refuse to cover GM farmers, URL: http://www.guardian.co.uk
(22.11.2003.)
Brown, P. (2003) Global warming is killing us too, URL:
http:www.guardian.co.uk/international/story/0,3604,1104241,00.html (02.04.2004.).
Brown, P. i Vidal, J. (2003) Two GM crops face ban for damaging wildlife, URL:
http://www.guardian.co.uk/print0,3858,4776490-103685,00.html (22.11.2003.)
Bruno, K. i Karliner, J. (2002) Shell Games at the Earth Summit, URL:
http://www.corpwatch.org/campaigns/PCD.jsp?articleid=3508 (04.04.2004.)
Bruno, K. (2002) Greenwash +10 – The UN Global Compact’s, Corporate Accountability
and the Johannesburg Earth Summit, URL: http://www.corpwatch.org/un (04.04.2004.).
350
Bruno, K. i Karliner, J. (2002) Earthsummit.biz – The Corporate Takeover of Sustainable
Development, Oakland: Food First Books.
Bruno, K. (2002) The Whole World Was Watching: New York Stages a Peaceful Protest
Against the World Economic Forum, URL: http://www.corpwatch.org (16.06.2002)
Brzezinski, Z. (1994) Izvan kontrole – globalna previranja uoči 21. stoljeća, Zagreb:
Otvoreno sveučilište.
Bullard, N. (2004) G20: Their Power is not Ours, URL: http://www.focusweb.org
(21.04.2004.).
Burbach, R. (2001) North America, U: Birchman, E. i Charlton, J. Anti-Capitalism – A Guide
to the Movement, London: Bookmark Publications Ltd: 159-173.
Butler, C.T.L. i McHenry, K. (2000) Food not Bombs, Tucson: Sea Sharp Press.
Bygrave, M. (2002) Where did all the protestors go?, URL:
http://www.observer.co.uk/worldview/story/0,11581,754933,00.html (28.01.2004.).
Callinicos, A. (2001) Where now?, u: Birchman, E. i Charlton, J. Anti-Capitalism – A Guide
to the Movement, London: Bookmark Publications Ltd: 387-399.
Callinicos, A. (2003) The Anti-Capitalist movement after Genoa and New York, U:
Aronowitz, S. i Gautney, H. (eds.) Impicating Empire – Globalization & Resistance in the
21st Century World Order, New York: Basic Books: 133-151.
Carley, M. i Spapens, P. (1998) Sharing the World – Sustainable Living / Global Equity in
the 21 Century, London: Earthscan Publications Ltd.
Cassen, B. (2004) Inventin ATTAC, u: Mertes, T. (ed.) A Movement of Movements – Is
Another World Really Possible?, London: Verso: 152-174.
Castells, M. (2000) Informacijsko doba – Ekonomija, društvo i kultura, Svezak I, Uspon
umreženog društva, Zagreb: Golden Marketing.
Castells, M. (2002) Informacijsko doba – Ekonomija, društvo i kultura, Svezak II, Moć
identiteta, Zagreb: Golden Marketing.
CEO (Corporate Europe Observatory) (2003) The EC’s water war, URL:
http://www.wtocancun.com/gats.html (05.04.2003.).
Chambers, N., Simmons, C. i Wackernagel, M. (2004) Sharing Nature’s Interest –
Ecological Footprints as an Indicator of Sustainability, London: Earthscan.
Chetley, A. (1979) Baby Killer Scandal: War on Want Investigation into the Promotion and
Sale of Powdered Baby Milks in the Third World, London: War on Want.
Chossudovsky, M. (1998) Global Poverty in the Late 20th Century, URL:
http://www.mtholyoke.edu/acad/intrel/chossu.htm (01.04.2004.).
Christian Aid (2004) Taking Liberties – Poor People, Free Trade and Trade Justice, London:
351
Christian Aid.
Chuck0 (2000) Anarchists and Corporate Media at the Battle of Seattle, URL:
http://www.ainfos.ca/ (30.04.2004).
Chomsky, N. (1997) Doctrines and Reality, Black Flag No. 211/1997:20-23.
Chomsky, N. (1999) Profit Over People – neoliberalism and global order, New York: Seven
Stories Press.
Chomsky, N. Expanding the Floor of the Cage, URL: http://www.zmag.org (13.06.2002).
Chomsky, N. (2002) Mediji, propaganda i sistem, Zagreb: Što čitaš.
Cifrić, I. (1989) Socijalna ekologija – prilozi zasnivaju discipline, Zagreb: Globus.
Cifrić, I. (1994) Napredak i opstanak – moderno mišljenje u postmodernom kontekstu,
Zagreb: HSD.
Cifrić, I. (2002) Okoliš i održivi razvoj – ugroženost okoliša i estetika krajolika, Zagreb:HSD.
Cevallos, D. (2003) The Conquest of Transgenic Crops, URL:
http://www.ipsnews.net/interna.asp?idnews=2057 (15.10.2003.)
Clover, C. (2002) ‘Worst ever GM crop invasion, URL:
http://www.mindfully.org/GE/GE4/Mexico-Maize-Invasion19apr02.htm (10.10.2003.)
Cockburn, A. i Clair, J. (2001) So Who Did Win in Seattle? Liberals Rewrite History, U:
Yuen, E., Katsiaficas, G. i Rose D.B. The Battle of Seattle: The New Challenge to Capitalist
Globalization, New York: Soft Skull Boks Inc.: 93-98.
Cohen, R. i Kennedy, P. (2000) Global Sociology, London: Macmillian Press Ltd.
Connor, S. (2003) Crops giant retreats from Europe ahead of GM report, URL:
http://news.independent.co.uk/low_res/story.jsp?story=453822&host3&dir=507
(22.11.2003.).
Croall, J. (1997) LETS Act Locally – The Growth of Local Exchange Trading Systems,
London: Calouste Gulbenkian Foundation.
Crook, S., Pakulski, J. i Waters, M. (1992) Postmodernism – Change in Advanced Society,
London: Sage Publications Ltd.
Cumings, C.H. (2003) Are GMOs being regulated or not?, URL: http://www.cropchoice.com
(15.10.2003.)
Danaher, K. (ed.) (1996) Corproations Are Gonna Get Your Mama, Monroe: Coommon
Courage Press.
Danaher, K. i Mark, J. (2003) Insurrection – Citizen Challenges to Corporate Power,
London: Routledge.
Davis, J. (2001) This is What Bureaucracy Looks Like – NGOs and Anti-Capitalism, U: Yuen,
E., Katsiaficas, G. i Rose D.B. The Battle of Seattle: The New Challenge to Capitalist
352
Globalization, New York: Soft Skull Boks Inc.: 175-182.
Dawkins K. (1997) The Gene Wars – The Politics of Biotechnology, New York: Seven Stories
Press.
Debeljak, A. (2000) Potraga za nesrećom, globalizacija i nacionalni identitet, Zarez, II/31,
Zagreb.
de la Court, T. (1990) Beyond Brundtland, London: Zed Books.
De la Perriere R. i Seuret, F. (2000) Brave New Seeds – The Threat of GM Crops to
Farmers, London: Zed Books.
Derber, C. (2003) People Before Profit, New York: Picador.
De Rivero, O. (2001) The Myth of Development – The Non-Viable Economies of the 21st
Century, London: Zed Books.
Denny, C. (2001) WTO must find talks deal, URL: http://www.guardian.co.uk (01.05.2004.).
Dicken, P. (1998) Global Shift – Transfering the World Economy, New York: Guilford Press.
DiPiazza Jr., S. A. i Eccles, R. G. (2002) Building Public Trust – The future of corporate
Reporting, New York: John Wiley & Sons, Inc.
Dobson, R.V.G. (1993) Bringing the Economy Home From the Market, Montreal: Black
Rose Books.
DoD (2003) Do or Die – Voices from the Ecological Resistance #10
Dollar, D. i Kraay, A. (2001) Trade, Growth and Poverty, URL: http://www.wider.unu.edu
(02.04.2004).
Dominick, B. (2000) Anarchy, Non/Violence and the Seattle Actions, URL:
http://www.zmag.org (13.06.2002)
Dominick, B. (2000) Action Not Division: Some Thoughts on Tactics for A16, URL:
http://www.zmag.org (13.06.2002)
Dorsey M. K. (2001) Shams, Shamans and the Comercialization of Biodiversity. U: Brian
Tokar (ed.) Redesigning Life? The Worldwide Challegne to genetic Engineering, (str. 271-
282), London: Zed Books.
Douthwaite, R. (1996) Short Circuit – Strenghtening Local Economies for Security in an
Unstable World, Devon: Green Books.
Douthwaite, R. (1999) The Growth Illusion – How Economic Growth Has Enriched the Few,
Impoverished the Many and Endangered the Planet, Devon: Green Books.
Driessen, P. (2003) Eco-Imperialism – Green Power, Black Death, Bellevue: Free enterprise
Press.
Dresner, S. (2003) The Principles of Sustainability, London: Earthscan.
Drucker, P. (1993) Post-Capitalist Society, New York: Harper Collins.
353
Elliott, J. A. (2003) An Introduction to Sustainable Development, London: Routledge.
Elliot, L. (1998) The Global Politics of the Environment, New York: New York University
Press.
Engdahl, F. W. (2000) Stoljeće rata – Anglo-američka naftna politika i novi svjetski
poredak, Zagreb: AGM.
Engel, M. (2002) It’s Official, Global Warming Does Exist, Says Bush URL:
http://www.guardian.co.uk/Archive/Article/0,4273,4426866,00.html (02.04.2004).
Espiner, G. (2000) Fears over business links , URL:
http://www.earthwins.com/ewd/ewd101100a.html (31.01.2005.).
ESRC (1999) The Politics of GM Food – Risk, science & public trust, URL:
http://www.esrc.ac.uk (10.10.2003.)
ETC Group (2003) Maize Rage in Mexico, GM Maize contamination in Mexico – 2 years
later, URL: http://www.etcgroup.org (10.10.2003.)
ETC Group Communiqué (2002) Biopiracy+10 – Captain Hook Awards – 2002, URL:
http://www.etcgruop.org (10.10.2003.)
Engler, Y. (2003) Starved by the IMF, URL: http://www.globalpolicy.org (20.02.2005.).
Estey, K. i Bowman, B. (2001) What is a Co-op?, URL:
http://www.geonewsletter.org/faq.htm (11.05.2004.).
Featherstone, M. (ed.) (1990) Global Culture – Nationalism, Globalization and Modernity,
London: SAGE Publications.
Feffer, J. (ed.) (2002) Living in Hope: People Challenging Globalization, London: Zed Books.
Feher, F. i Heller, A. (1987) Od crvenog do zelenog, U: Pavlović, V. (ur) Obnova utopijskih
energija, Beograd: CIDID i IIC: 249-259.
FoEI (2001) Sale of the Century? The WTO’s Fourth Ministerial, Amsterdam: FoEI.
FoE (2002) Clashes with Corproate Giants, URL:
http://foei.org/publications/corporates/clashes_corporate_giants.pdf (04.04.2004.).
FoE (2003) GM Trade War Looms, London: FOE Ltd. Comp.
FoEI i CEO (2003) Business Rules: Who Pays the Price?, Mexico and Uruguay: Central de
Impresiones Ltda.
FoE (2003) Gambling with People’s Life, URL:http://www.foe.org (01.04.2004).
FoEI i CEO (2003) Business Rules: Who Pays the Price?, Mexico and Uruguay: Central de
Impresiones Ltda.
FoE (2004) Behind the Shine – The Other Shell Report 2003, URL: http://www.foe.org
(24.03.2005.).
Foran, J. (ed.) (2003) Rethinking Radical Change in the Age of Globalization, London: Zed
354
Books.
Franke, R. W. (1997) Democracy at Work in an Indian Industrial Cooperative – The Story of
Kerala Dinesh Beedi, URL: http://csf.colorado.edu/bcas/otherart/franke1.htm (11.05.2004.).
Franke, R.W. i Chasin, B.H. (1998) Power to the (Malayalee) People, URL:
http://www.zmag.org/ZMag/articles/feb98kerala.htm (11.05.2004.).
Franke, R. W. (2001) Fueling Economic Growth Through Democratic Participation: Three
Lessons from Kerala, India, URL: http://www.chss.montclair.edu/anthro/fuelinggrowth.htm
(11.05.2004.).
Frank, T. (2002) One Market Under God, London: Vintage.
French, H. (2000) Vanishing Borders – Protecting the Planet in the Age of Globalization,
New York: W.W.Norton & Company Inc.
Friedman, T. L. (1999) Sensless in Seattle, URL:
http://www.nytimes.com/library/opinion/friedman/120199frie.html (30.04.2004.).
Friedman, T. L. (2003) Lexux i maslina – razumijevanje globalizacije, Zagreb: Izvori.
Friedman, T. L. (2003) Connect the dots, URL:
http://www.transhumanism.org/pipermail/wta-politics/2003-September/000615.html
(11.05.2004.).
Fukuyama, F. (1994) Kraj povijesti i posljednji čovjek, Zagreb: Hrvatska sveučilišna
nagrada.
Gallivan, F., Mintier, S. i Chazan, D. (2005) Steps to Sustainability: Five Things Your City
Can Do to Reduce its Ecological Footprint, URL: http//www.redefiningprogress.org
(05.05.2005.).
Gallon, G. (2003) Hydrogen-Fueled Car Wrong Decision, URL:
http://www.evworld.com/databases/storybuilder.cfm?storyid=494 (01.03.05.).
Gedicks, A. (1993) The New Resource Wars – Native and Environmental Struggles Against
Multionational Corporations, Boston: South End Press.
Gellatley, J. (2001) Kako postati, biti i ostati vegeterijanac ili vegan?, Zagreb: Udruga
“Prijatelji životinja”.
Gélinas, J. B. (1998) Freedom from Debt – The Reapropriation of Development through
Financioal Self-Reliance, London: Zed Books.
George, S. (2001) Democracy at the barricades u Le Monde Diplomatique, August, URL:
http://www.zmag.org (13.06.2002)
Gershman, J. (2002) Fossil Fuels Lobby Versus Rest of the World?, The Progressive
Response, Vol 6, No.27 (September 10).
Giddens, A. (1990) The Consequences of Modernity, Stanford: Stanford University Press.
355
Giddens, A. (1991) Modernity and Self-Identity – Self and Society in the Late Modern Age,
Stanford: Stanford University Press.
Giddens, A. (1999): “Globalizacija”. Diskrepancija 1 (2): 59-67.
Giddens, A. (1999) Treći put – Obnova socijaldemokracije, Zagreb: Poltička kultura.
Girardet, H. (2003) Creating Sustainable Cities, Devon: Green Books.
Glavač, V.(1999) Uvod u globalnu ekologiju, Zagreb: Državna uprava za zaštitu prorode i
okoliša/Hrvatske šume.
Glavina, S. (2002) Sustav lokalne trgovine i razmjene, diplomski rad, Ekonomski fakultet u
Zagrebu.
Goar, C. (2003) The WTO Drug Deal – How Hope was Bargained Away, URL:
http://www.commondreams.org/views03/0905-05.htm (10.10.2003.)
Goldemberg, J. (2003) Energy and Sustainable Development, u Speth, J.G. Worlds Apart –
Globalization and Enviroment, Washington DC: Island Press: 52-65.
Goodstein, D. (2004) Out of Gas – The End of the Age of Oil, New York: W.W.Norton &
Company Inc.
Goozner, M. (2002) Medicine as a Luxury, URL:
http:www.prospect.org/print-friendly/print/V13/1/goozner-m.html (07.04.2004.).
Gould K. A., Lewis, T. L. i Roberts J. T. (2004) Blue-Green Coalitions:Constraints and
Possiblities in the post 9-11 Political Environment, URL: http://wwwjwsr.ucr.edu/
(09.05.2004.).
Graeber, D. (2002) The New anarchists, URL: http://www.new leftreview.net (10.06.2002).
Graeber, D. (2003) The Globalization Movement and the New New Left, U: Aronowitz, S. i
Gautney, H. (eds.) Impicating Empire – Globalization & Resistance in the 21st Century
World Order, New York: Basic Books: 325-339.
Graham-Rowe, D. (2005) Hydroelectric power’s dirty secret revealed, URL:
http://www.energybulletin.net (11.03.2005.).
Greenpeace (2002) Record Harvest, Record Hunger – Starving in GE Argentina, URL:
http://www.greenpeace.org/~geneng (10.10.2003.)
Gupta, G. (2001) Our Simmering Planet – What to Do About Global Warming?, London: Zed
Books.
Guyatt, N. (2000) Another American Century? The United States and the World after 2000,
London: ZED Books.
Habermas, J. (1987) Nova nepreglednost, U: Pavlović, V. (ur) Obnova utopijskih energija,
Beograd: CIDID i IIC.
Hajer, M. A. (2000) Ecological Modernisation as Cultural Politics, u Spaargaren, G., Mol,
356
A. P. J. i Buttel F. H. (eds.): Environment and Global Modernity, 246-248.
Hall, R. (2001) Environment, u Birchman, E. i Charlton, J. Anti-Capitalism – A Guide to the
Movement, London: Bookmark Publications Ltd: 57-67.
Haltead, T. A Better Way to Measure the Economy, u: Kevin Danaher (1996) Corporations
Are Gonna Get Your Mama, Monroe: Common Courage Press:181-185.
Hancock, G. (1992) Lords of Poverty – The Power, Prestige, and Corruption of the
International Aid Business, New York: Antlantic Monthly Press.
Hardt, M. (2002) Porto Alegre: Today’s Bandung? New Left Review 14 (March-April 2002),
URL: http://www.newleftreview.net (14.06.2002).
Hardt, M. i Negri, A. (2003) Imperij, Zagreb: Arkzin i Past Forward.
Harper, C. (2000) Anarhija – Grafički vodič, Zagreb: Z@P.
Hartmann, B. (2003) Conserving Racism: The Greening of Hate at Home and Abroad, URL:
http://www.zmag.org/sustainers/content/2003-12/10hartmann.cfm (20.04.2003).
Harman, D. (2002) Amid protest summit ends, Christian Science Monitor (September 05)
URL: http//www.csmonitor.com/2002/0905/p01s04-woaf.html (04.04.2004.).
Hawken, P., Lovins, A. B. i Lovins, L. H. (1999) Natural Capitailsm – The Next Industrial
Revolution, London: Earthscan.
HCZO (2001) O kupusu i kraljevima, Zagreb: HCZO.
Hayden, A. (1999) Sharing the Work, Sharing the Planet – Work Time, Consumption, &
Ecology, London: Zed Books.
Held, D., McGrew, A., Goldblatt, D. i Perraton, J. (1999) Global Transformations,
Cambridge: Politiy Press.
Held, D. (ed.) (2000) A Globalizing World?, London i New York: Routledge.
Held, D. i McGrew, A. (2003) Globalization/Anti-globalization, Cambridge: Polity Press.
Hertz, N. (2002) The Silent Takeover – Global Capitalism and the Death of Democracy,
London: Arrow Books.
Hetherington, K. (1998) Expressions of Identity, London: SAGE Publications.
Hines, C. (2000) Localization – A Global Manifesto, London: Earthscan.
Hippler, J. (1994) Pax Americana? Hegemony or Decline, London: Pluto Press.
Hirst, P. i Thompson, G. (2001) Globalizacija – međunarodno gospodarstvo i mogućnosti
upravljanja, Zagreb: Liberata.
Ho, M. (1998) Genetic Engineering, Dream or Nightmare?, Bath: Gateway Books.
Hodur, J. (2003) Wealthy Countries’ trade Policies Sap the Economies of Developing
Nations, URL: http://www.ifpri.org/pressrel/2003/20030826.htm (07.04.2003).
Hoffman, J. (1999) Globalne opasnosti i mogućnosti za politiku rada u EU, u Revija za
357
socijalnu politiku, 6 (3/4): 307-329.
Holliday, C., Schmidheiny, S. i Watts, P. (2002) Walking the Talk URL:
http://www.greenleaf-publishing.com (02.04.2004.).
Holloway, J. (2002) Change the World Without Taking Power, London: Pluto Press.
Houtart, F. i Polet, F. (2001) The Other Davos – The globalization of Resistance to the
World Economic System, London: Zed Books.
Howse, R. (2003) GMOs – conflict of interest, real or apparent, at the WTO?, wtoinfo@iatp.org (15.10.2003.)
Huntington, S. (1998) Sukob civilizacija i preustroj svjetskog poretka, Zagreb: Izvori.
IDCR (1994) People, Plants and Patents – The Impact of Intellectual Property on Trade,
Plant Biodiversity, and Rural Society, Ottawa: IDCR.
Institute of Policy Studies (2003) The Pillars of Power: How the Free Trade Agenda
Promotes dirty Energy, URL: http://www.seen.org (01.04.2004.).
International Forum on Globalization (2001) Does Globalizazion help the Poor?, URL:
http://ifg.org (07.03.2005.).
IMF (2002) Globalization: Threat or oportunity?, URL:
http:www.imf.org/external/np/exr/ib/2000/041200.htm (02.04.2004.).
ISAAA (2002) GMO – sigurni za ljudsku prehranu, Vienna: Program Office.
Jelaska, S. (1999) Korisnost i opasnost od transgeničnih biljaka. U: D. Polšek i K. Pavelić
(ur.) Društveni značaj genske tehnologije (str. 173-184), Zagreb: Institut društvenih znanosti
Ivo Pilar.
Jošt, M. i Cox, T. S. (2003) Intelektualni izazov tehnologije samouništenja, Križevci:
Ogranak Matice Hrvatske.
Jackson, R. (2000) And We Are Doing It! Building an Ecovillage Future, San Francisco:
Robert D. Reed Publishers.
Jubille USA Network (2005) First Step on a Long Journey, URL: http://www.jubileeusa.org/
(25, 07. 2005.).
Kalanj, R. (2001) Tri stajališta o globalizaciji. U: Meštrović, M. (ur.): Globalizacija i njene
refleksije u Hrvatskoj. Zagreb: Ekonomski institut: 203-219.
Kaplan, R.D. (1994) Coming Anarchy, URL:
http://www.theatlantic.com/politics/foreign/anarchy.htm (23.03.2004.).
Karliner, J. (1997) Building Grassroots Globalization, URL: http://www.corpwatch.org
(17.06.2002)
358
Karliner, J. (2001) Where Do We Go From Here? Pondering the Fututre of Our Movement,
URL: http://www.corpwatch.org (16.06.2002)
Keating, M. (1994) Program za promjenu- Agenda 21, Zagreb: MGIZO.
Khor, M. (2003) Info Services on WTO issues (Nov 03/2), URL: http://www.twnside.org
(02.04.2004.).
Kingsnorth, N. (2003) One No, Many Yeses, London: Simon / Schuster Ltd.:24.
Klare, M. T. (2005) The Energy Crunch to Come, URL:
http://www.tomdispatch.com/indeks.mhtml?pid=2277 (24.03.2005.).
Klein, N. (2002) No Logo, Zagreb: VBZ.
Kneen B. (1999) Farmageddon – Food and the Culture of Biotechnology, Gabriola Islands,
Canada: New Society Publishers.
Kolarić, S. (2000) Globalizacija i sindikati, Zagreb: Sindikat grafičke i nakladničke
djelatnosti Hrvatske.
Korten, D. C. (1995) When Corporations Rule the World, West Hartford: Kumarian Press.
Kovel, J. (2002) The Enemy of Nature – The End of Capitalism or the End of the World?,
London: Zed Books.
Krugman, P. (2002) Doba smanjenih očekivanja, Zagreb: Masmedia.
Kuhar, R. M. (2003) GMO u Hrvatskoj – izvještaj o zakonskoj legislativi i stanju na tržištu,
Zagreb: Zelena akcija/FOE Croatia.
Kunster, J. H. (2005) The Long Emergency, URL: http://www.rollingstone.com
(02.04.2005.).
Kurian, M. (2004) Globalisation and its Socio-Economic Impact, URL:
http://www.mainstreamweekly.com/content/general7.asp (16.04.2004.).
Lash, S., Szerszynski, B. i Wynne, B. (eds.) (1996) Risk, Environment & Modernity –
Towards a New Ecology, London: SAGE Publications.
Lau, E. (2003) Study shows organic produce is healthier, URL:
http://www.bayarea.com/mld/cctimes/news/5517418.htm (15.10.2003)
Lawrence, F. (2004) Things get worse with Coke, URL: http://www.guardian.co.uk.
(04.03.2005.).
Lay, V. (1998) Održivi razvoj i obrazovanje, doktorska disertacija Zagreb.
Lay, V. (2001) “Što bi bio održivi razvoj Hrvatske?”, u Održivi razvoj Specijalni prilog,
listopad 2001, Zagreb: Privredni vijesnik u suradnji s HR BCSD.
Lebb, S. i Lebb, D. (2004) The Oil Factor – Protect Yourself and Profit from the Coming
Energy Crisis, New York: Warner Business Book.
Lechner, F. J. i Boli, J. (2000) (eds.) The Globalization Reader, Oxford: Blackwell
359
Publishers Ltd.
Lee, M. (2002) State of the Planet, The Ecologist (Vol. 32, September).
Lee, T. (2002) Global Justice Movement Forum, URL:
http://fpif.org/comentary/2002/0201gjm-lee_body.html (10.05.2004.).
Legrain, P. (2003) Open world:/ the Truth about Globalization, London: Abacus.
Love, J. (2003) CPTech Statement on WTO deal on exports of medicines, URL:
http://www.cptech.org/ip/health (10.10.2003.)
Lubbers, E. (2002) Battling Big Business – Countering Greenwash, Infiltration and Other
Forms of Corporate Bullying, Devon: Green Books.
MacEwan, A. (1999) Neoliberalism or Democracy? Economic Strategy, Markets, and
Alternatives for the 21st Century, London: Zed Books.
Madeley, J. (2000) Hungry for Trade- how the poor pay for free trade, London: Zed Books.
Maffesoli, M. (1996) The Time of Tribes – The Decline of Individualism in Mass Society,
London: SAGE Publications.
Maheshvarananda, D. (2003) After Capitalism – Prout’s vision for a New World,
Washington D.C.:Proutist Universal Publications.
Mander, J. Intrinsic Negative Effects of Economic Globalization on the Environment, u:
Speth, J.G. Worlds Apart – Globalization and Enviroment, Washington DC: Island Press:108-
129.
Marco (2002) What moves Us? An Anarchist Critique on Summit hopping, Leiden:
Eurodusnie.
Marković-Quarantotto, Ž. (2002) Građanska neposlušnost, Pula: Pristojno društvo.
Markus, T. (2004) Ekologija i antiekologija. kasna tehnička civilizacija i mogućnosti
radikalnog ekologizma, Zagreb: HSD i ZZS.
Martin, P. (2000) The Moral Case for Globalization, U: Lechner, F.J: i Boli, J. (eds.) The
Globalization Reader, Oxford: Blackwell Publishers Ltd.
Martinez, E. i Garcia, A. (1997) What is Neoliberalism?, URL:
http://www.corpwatch,org/issues/PID.jsp?articled=376 (02.05.2004).
Mathiason, N. (2003) EU to End Five-Year Ban on New GM Products, URL:
http://observer.guardian.co.uk/business/story/0,6903,1085896,00.html (22.11.2003)
McBurney, S. (1998) Ecology Into Economics Won’t Go, Devon: Green Books.
McCarthy, M. (2003) US firms ‘tried to lie’ over GM crops, says EU, URL:
http://news.independent.co.uk/world/environment/story.jsp?story=453124 (22.11.2003)
Mander, J. Intrinsic Negative Effects of Economic Globalization on the Environment, u:
Speth, J.G. Worlds Apart – Globalization and Enviroment, Washington DC: Island Press:108-
360
129.
McQuinn J. (2001): “”Stop the Violence!”? Policing the alterglobalization movement”, URL:
http://www.anarchymag.org/52/violence.html (14.06.2002)
Medojević, N. (2000) Globalizacija svjetske keonomije: čovjek iznad kapitala, URL:
http://www.reporter.co.yu/rep105/0004.htm (11.05.2004.).
Merkel, J. (2003) Radical Simplicity – small footprint on a finite Earth, Gabriola Island: New
Society Publishers.
Mertes, T. (2004) Grass-Roots Globalism, u: Mertes. T. (ed.) A movements of Movements –
Is Another World Really Possible?, London: Verso: 237-247.
Mesić, M. (1998) “Teorija društvenih pokreta – američke perspektive”. U: Društvena
istraživanja 7 (1998), 4-5, (36-37): 699-729.
Mesić, M. (2001): “Legitimnost građanske neposlušnosti”, U: Revija za sociologiju 32 (1-2):
17-25.
Meštrović, M. (2001) Formalna ekonomija i stvarni povijesni svijet, U: Meštrović, M. (ur.):
Globalizacija i njene refleksije u Hrvatskoj. Zagreb: Ekonomski institut: 25-48.
Metcalf, B. (1996) Shared Visions, Shared Lives, Findhorn: Findhorn Press.
Meyer, W. H. (1998). Human Rights and International Political Economy in Third World
Nations: Multinational Corporations, Foreign Aid and Repression. Westport, CT: Praeger.
Milanovic, B. (2002) Two Faces of Globalization: Against Globalization as We Know It,
URL: http://www.wordlbank.org/research/inequality (02.04.2004).
Milardović, A., Riggs, F. W. i Teune, H. (2002) Mali leksikon globalizacije, Zagreb: CPI.
Milstein, C. (2001) Something Did Start in Quebec City: North America’s Revolutionary
Anti-Capitalist Movement, URL: http://flag.blackened.net/nefac/magazine/02/milstein.html
(17.06.2002)
Milstein, C. (2002) Another World Is Possible… But What Kind, and Shaped By Whom?,
URL: http://www.nadir.org/nadir/initiativ/agp/free/wsf/another_world.htmn (17.06.2002)
MMF (2003) Common criticism: some responses, URL:
http://www.imf.org/external/np/exr/ccrit/eng/cri.htm (31.03.2004).
Mohaiemen, N. (2004) No Water? Drink Coke!, URL:
http://www.alternet.org/print.html?StoryID=17592 (02.05.2004.).
Mokhiber, R. (1996) Corporate Crime: Underworld USA, u Kevin Danaher (1996)
Corporations Are Gonna Get Your Mama, Monroe: Common Courage Press:61-69.
Mokhiber, R. i Weissman, R. (2002), Kill, Kill, Kill, URL:
http://lists.essential.org/pipermail/corp-focus/2001/000093.html (18.06.2002)
Mokhiber, R. i Weissman, R. (2004) The 10 Worst Corporations of 2004, URL:
361
http://www.multinationalmonitor.org (03.03.2005.).
Monbiot, G. (2003) Poor, but Pedicured, URL: http://www.guardion.co.uk
Monbiot, G. (2003) The Age of consent – A Manifesto for a New World Order, London:
Flamingo.
Moody, K. (2001) Unions, U: Birchman, E. i Charlton, J. Anti-Capitalism – A Guide to the
Movement, London: Bookmark Publications Ltd: 291-301.
Morris, D. (2003) A Hydrogen Economy Is a Bad Idea, URL: http://www.alternet.org
(01.03.2005.).
Moskow, A. (1999) The Contribution of Urban Agriculture to Gardenenrs, Their
Households, and Surrounding Communities: The Case of Havana, Cuba, u: Koc. M. et al.
(eds.) For Hunger-Proof Cities – Sustainable Urban Food Systems, Ottawa: IDRC: 77-84.
Murshed, S. M. (2003) Marginalization in an Era of Globalization, URL:
http://216.239.59.104/search?q=cache:5NH2_ujlK5wJ:archive.rockefeller.edu/publications/c
onferences/murshed.pdf+murshed%2Bglobalization&hl=hr (11.05.2004.).
Nakamura, L. (2002) ‘Where Do You Want To Go Today?’ Cybernetic tourism, the Internet
and Transnationality, U: Nicholas Mirzoeff (ed.) The Visual Culture Reader, London:
Routledge: 255-264.
Neale, J. (2002) You Are G8, We Are 6 Billion – The Truth Behind The Genoa Protests,
London: Vision Paperbacks.
Nessman, R. (2001) Drug Companies Drop AIDS Suits, (April 19) URL:
http://www.corpwatch.org (03.04.2005.).
Nikolovska, N. i Sundać, D. (2001) Scenarij za tranzicijski slom zemalja u tranziciji,
Rijeka: I.B.C.C.
Norberg, J. (2003) In Defense of Global Capitalism, Washington D.C.:Cato Institute.
Notes from Nowhere (2003) We are Everywhere – the irresistible rise of global
anticapitalism, London: Verso.
Offe, C. (1987) Novi društveni pokreti – izazov granicama institucionalne politike, U:
Pavlović, V. (ur.) Obnova utopijskih energija, Beograd: CIDID i IIC: 125-162.
Održivi razvoj No. 3, listopad 2002, Zagreb: Privredni vjesnik u suradnji s HR BCSD.
Olin, D. (2003) New Washington Consensus, URL:
http://www.mindfully.org/Reform/2003/Bush-$1_3B-Foreign-Aid25may03.htm (11.05.2004.).
On Fire – The Battle of Genoa and the Anti-capitalist Movement (2001), London: OneOff Press.
Open Letter on Globalisation. The Debate, Laeken: European Council of Laeken, 2001.
362
Osborn, A. (2003) EU scientists reject GM-free zone, URL: http://www.guardian.co.uk
(22.11.2003.)
Panos (2004) Food for All – Can Hunger be Halved?, URL: http://www.panos.org.uk
(07.03.2005.).
Parreňas, R. S. (2001) Servants of Globalization – Women, Migration and Domestic Work,
Chicago: Stanford University Press.
Pavlović, V. (ur) Obnova utopijskih energija, Beograd: CIDID i IIC.
Paterson, M. (1996) Global Warming and Global Politics, New York: Routledge.
Perkins, E. (1999) Public Policy and the Transition to Locally Based Food Networks, u: Koc.
M. et al. (eds.) For Hunger-Proof Cities – Sustainable Urban Food Systems, Ottawa: IDRC:
60-67.
Petras, J. i Veltmayer, H. (2001) Globalization Unmasked – Imperialism in the 21 Century,
London: Zed Books.
Pieterse, J. N. (1995) Globalization as Hybridization, U: Featherstone, M., Lash, S. i
Robertson, R. (eds.) Global Modernity, London: SAGE Publications: 45-69.
Plant, C. i Plant, J. (1991) Green Bussiness – Hope or Hoax, Devon: Green Books.
Podur, J. (2001) Loincloths, Ski Masks, and Social Movements, na URL:
http://www.zmag.org (13.06.2002)
Pollack, A. (2003) Reports Says More Farmers Don’t Follow Biotech Rules, URL:
http://www.extension.iastate.edu/Pages/grain/news/newsarchive/03biotechnews/030619bion
ews.html (15.10.2003.)
Pomeroy, R. (2002) Us feels safe from any trade threats over Kyoto, Reuters (11. 10).
Porcu, P. (1998) Against Technology, Insurection No. 5/1998: 6-8.
Posavec, R. (ur.) (2002) Noam Chomsky, Mediji, propaganda i sistem, Zagreb: Što čitaš.
Potočnik, V. i Lay, V. (2002) Obnovljivi izvori energije i zaštita okoliša u Hrvatskoj, Zagreb:
MZOIUP.
Pye-Smith, C. (2002) The Subsidy Scandal – How your Government Wastes Your Money To
Wreck Your Environment, London: Earthscan.
Radermacher, F. J. (2003) Ravnoteža ili razaranje – eko-socijalno-tržišno gospodarstvo kao
ključ svjetskog održivog razvoja, Zagreb: Intercon/Nakladni zavod globus.
Ransom, D. (2004) Tales of the Unexpected, URL:
http://www.newint.org/issue368/keynote.htm (13.03.2005.).
Ravaioli, C. (1995) Economist and the Environment, London: Zed Books.
Ray, D. E. (2003) World Bank Study: Trade Libaralization would shut down two-thirds of EU
363
grain and oilseed production, URL: http://wwww.agpolicy.org (06.04.2004.).
Rayan, V. (1993) Rebuilding Communities – Experiences and Experiments in Europe,
Devon: Green Books.
Reddy, S. i Pogge, T. (2003) How Not to Count the Poor?, URL:
http://www.socialanalysis.org (01.04.2003.).
Renner, M. (2002) The Anatomy of Resource Wars, Worldwatch Institute, URL:
http://www.worldwatch.org (02.04.2005.).
Rifkin, J. (1999) Biotehnološko stoljeće, Zagreb: Jesenski i Turk i HSD.
Ritchie, M. (1997) Globalization vs. Globalism, URL:
http://www.itcilo.it/english/actrav/telearn/global/ilo/globe/kirsh.htm (31.03.2004.).
Ritzer, G. (2004) Globalization of Nothing, Thousand Oaks: Pinge Forge Press.
Robertson, R. (1992): “Globalization – Social Theory and Global Culture, London: Sage
Publications Ltd.
Robertson, R. (1995) Glocalization: Time-Space and Homogeneity-Heterogeneity, U:
Featherstone, M., Lash, S. i Robertson, R. (eds.) Global Modernity, London: SAGE
Publications: 25-45.
Ross, E. B. (1998) The Malthus Factor – Poverty, Politics and Population in Capitalist
Development, London: Zed Books.
Routledge, P. (2003) Convergence of Commons: Process Geographies of People’s Global
Action, URL: http://www.commoner.org.uk/ (11.05.2004.).
Rowbotham, M. (2000) Goodbye America! Globalisation, debt and the dollar empire,
Oxforshire: Jon Carpenter Publishing.
Rowell, A. (2002) u Eveline Lubbers Battling Big Business – Countering Greenwash,
Infiltration and Other Forms of Corporate Bullying, Devon: Green Books:21-23.
Roy, A. (2004) Do turkeys enjoy thanksgiving?, URL:
http://www..hindu.com/2004/01/18/stories/2004011800181400.htm (10.05.2004.).
Ruiz-Marrero, C. (2003) Biopirates in the Americas, URL: http://www.alternet.org
(15.10.2003.)
Ruiz-Marrero, C. (2004) Clouds on the Organic Horizon, URL: http://www.corpwatch.org
(06.03.2005.).
Rupert, M. i Smith, H. (eds.) (2002) Historical Materialism and Globalization, London:
Routledge.
Sach, J. i Warner, A. (1995) Economic Reforms and the Process of Global Integration, U:
Brokings Papers on Economic Activity, No. 1:1-118.
Sachs, W. (ed.) (1995) Global Ecology – A New Arena of Political Conflict, London: Zed
364
Books.
Sader, E. (2004) Beyond Civil Society – The Left after Porto Alegre, u: Mertes, T. A
Movement of Movements? Is Antoher World Really Possible?, London: Verso: 248-261.
SAPRIN (Structural Adjustment Participatory Review Initiative) (2002) The Policy Roots of
Economic Crisis and Poverty, URL: http://www.saprin.org (02.04.2004).
SCDMA i HUGI (2003) Hrana – dobivena iz biljaka oplemenjenih genetičkim inžinjeringom,
Zagreb.
Schlosser, E. (2002) Fast Food Nation, London: Penguin Books.
Scholte, J. A. (2000) Globalization – A Critical Introduction, London: Macmillan Press LTD.
Schwab, J. (1994) Deeper Shades of Green: The Rise of Blue-Color and Minority
Environmentalism in America, San Francisco: Sierra Club.
Scott, A. (1990) Ideology and New Social Movements, London: Unwin Hyman Ltd.
Seabrook, J. (2003) The No-Nonsense Guide to World Poverty, London: NI i Verso.
Shacinda S. (2002) US to give hungry Zambia food despite GM spat, URL: wtoinfo@iatp.org (15.10. 2003.)
Sharma, D. (2003) The Great Trade Robbery, URL:
http://www.mindfully.org/WTO/2003/Trade-Robery-WTO-Sharma2sep03.htm (06.04.2004.).
Shipman, A. (2002) The Globalization Myth, Cambridge: Icon Books.
Shiva, V. (1998) Biopiracy – The Plunder of Nature and Knowledge, Devon: Green Books.
Shiva, V. (2000) The Monocultures of the Mind – Perspectives on Biodiversity and
Biotechnology, London: Zed Books.
Shiva, V. (2000) The World on the Edge. U Will Hutton i Anthony Giddens Global
Capitalism, (str. 112-129), New York: The New Press.
Shiva, V. (2001) Globalisation and Talibanisation, URL: http://www.zmag.org (15.10.2003.).
Shiva V. (2001) Protect or Plunder? Understanding Intellectual Property Rights, London:
Zed Books.
Shiva, V. (2002) Water Wars – Privatization, Pollution and Profit, Cambridge: South End
Press.
Shiva, V. (2003) Biotech Wars: Food Freedom Vs. Food Slavery, URL: http://www.zmag.org
(15.10. 2003).
Shiva, V. (2003) The Myth of Globalization Exposed, u: Speth, J.G. Worlds Apart –
Globalization and Enviroment, Washington DC: Island Press: 140-154.
Smith, J. M. (2005) Sjeme obmane, Zagreb: Biovega.
Shutt, H. (2001) A New Democracy – Alternatives to a Bankrupt World Order, London: Zed
Books.
365
Sogge, D. (2002) Give & Take – What’s Matter With Foreign Aid?, London: Zed Books.
Soil Association (2002) Seeds of Doubt, URL: http://www.soilassociation.org (15.10.2003).
Sparr, P. (ed.) (1994) Morgating Women’s Lives – Feminist Critique of Structural
Adjustment, London: Zed Books.
Speth, J. G. (2003) Worlds Apart – Globalization and Environment, Washington DC: Island
Press.
Starr, A. (2001) Naming the Enemy – Anti-Corporate Movements Confront Globalization,
London: Zed Books.
Starhawk (2001) After Genoa: Why We Need to Stay in the Streets, URL:
http://www.ainfos.ca (02.05.2004.).
Starhawk (2001) After Genoa: Asking the Right Questions, URL: http://www.ainfos.ca
(10.05.2004.).
Starhawk (2002) New York Saturday and Beyond, URL: http://www.zmag.org (16.06.2002)
SteinBrecher, R. A. (2001) Ecological Consequences of Genetic Engineering. U: B.Tokar
(ed.) Redesigning Life? The Worldwide Challegne to genetic Engineering, (str. 75-102),
London: Zed Books.
Stiglitz, J. E. (2002) Globalization and its Discontents, New York: W.W. Norton & Company
Inc.
Strange, S. (1998) Mad money: A Sequel to “Casino Capitalism”, Manchester: Manchester
University Press.
Strpić, M. (ur) (2001): Anarhizam i nasilje, Zagreb: Što Čitaš.
Subcomandante Marcos (2001) The Punch-Card and the Hourglass, URL:
http://www.newleftreview.net (26.04.2004.).
Sutcliffe, B. (2002) 100 Ways of Seeing an Unequel World, London: Zed Books.
Šimac, N. (2001) Izazovi i zamke globalizacije, Zagreb: UDD i SarajevoHKD Napredak.
Šimleša, D. (2002) Snaga utopije, Zagreb: Što čitaš.
Šporer, Ž. (2000): “Controversies of Globalization”. U: Revija za sociologiju 31 (3-4): (165-
181).
Tabb, W. K. (2003) Race to the Bottom?, U: Aronowitz, S. i Gautney, H. (eds.) Impicating
Empire – Globalization & Resistance in the 21st Century World Order, New York: Basic
Books: 151-159.
The ICC: Crusadin for Investment Liberalisation URL: http://www.xs4all.nl/~ceo
(04.04.2004.).
The Global Compact: The UN’s New Deal with ‘Global Corporate Citizens’ (1999)
366
URL: http://www.xs4all.nl/~ceo/observer5/global.html#note43 (05.04.2004.)
The World Bank and Fossil Fuels – A Clear and Present Danger (2002) URL:
http://www.seen.org (05.04.2004.)
Tokar, B. (ed.) (2001) Redesigning Life? The Worldwide Challegne to Genetic Engineering,
London: Zed Books.
Tomlinson, J. (1999) Globalization and Culture, Chicago: The University of Chicago Press.
Touraine, A. (1995) Critique of Modernity, Cambridge: Basil Blackwell Inc.
UNDP (2003) Human Development Report 2003 Millennium Development Goals: A Compact
among nations to end human poverty, URL: http://www.undp.org (23.03.2004).
United for Fair Economy (2002) Executive Excess 2002, URL:
http:/www.ufenet.org/CEOPay/index.html (07.04.2004.).
USDA (2002) The Adoption of Bioengineered Crops, URL:
http://www.ers.usda.gov/publications/aer810/ (10.10.2003.)
Urry, J. (2003) Global Complexity, Cambridge: Polity Press.
Vest, J. (2005) Who’s Afraid of the Big, Bad Wolfowitz, URL:
http://www.alternet.org/story/21559 (25.07.2005.).
Vidal, J. (2003) Forced to Slum it, URL:
http://www.guardian.co.uk/analysis/story/0,3604,1059851,00.html (30.03.2004.).
Vidal, J. (2004) Demand for beef speeds destruction of Amazon forest, URL:
http://www.guardian.co.uk (04.03.2005.).
Vidan, T. (2005) Politika čiste vode, URL: http://www.zamirzine.net (24.03.2005.).
Wackernagel, M. i Rees, W. (1996) Our Ecological Footprint – Reducing Human Impact on
Earth, Gabriola Island, New Society Publishers.
Wainwright, H. (2003) Recalaim the State – Experiments in Popular Democracy, London:
Verso.
Wallach, L. i Woodall, P. (2004) Whose Trade Organisation? A Comprehensive Guide to
the WTO, New York: The New Press.
Wallerstein, I. (2004) New Revolts Against the System, U: Mertes. T. (ed.) A movements of
Movements – Is Another World Really Possible?, London: Verso: 262-275.
Waterman, P. (2001) Globalization, Social Movement and the New Internationalisms,
London: Continuum.
Waters, M. (2001) Globalization, London i New York: Routledge.
WCED (1988) Our Common future, Oxford: Oxford University Press.
367
Weisbrot, M. (1999) Globalization: A Primer, URL: http://www.cepr.net/GlobalPrimer2.htm
(02.04.2004.).
Weisbrot, M. (2002) The Mirage of Progress, URL:
http:www.prospect.prg/print-friendly/print/V13/1/weisbrot-m.html (02.04.2004).
Weisman, A. (1999) Gaviotas – A Village that Reinvented the World, Devon: Green Books.
Weiss, R. (2002) Starved for Food, Zimbabwe Rejects U.S. Biotech Corn, URL:
http:/www.washingtonpost.com/wp-dyn/articles/A23728-20002Jul30.html (10.10.2003).
Welton, N. i Wolf, L. (2001) Global Uprising – Confronting the Tyrannies of the 21st
Century, Gabriola Islands: New Society Publisher.
Whitelegg, J. (1997) Critical Mass – Transport, Environment and society in the Twenty-first
Century, London: Pluto Press.
Wichterich, C. (2001) The Globalized Woman – Reports from a Future of Inequality,
London: Zed Books.
World Bank (2002) Globalization, Growth and Poverty: Building an Inclusive World
Economy, URL: http://econ.worldbank.org/prr/subpage.php?sp=2477&print=1 (02.04.
2004.).
World Development Movement (2003) States of Unrest III – Resistance to IMF and World
Bank policies in poor countries, URL:
http://www.wdm.org.uk/cambriefs/debt/unrest3_map.htm (11.05.2004.).
Worldwatch Institute (2002), State of the World 2002, London: Eartscan Publications Ltd.
Worldwatch Institute (2003) Rich-Poor Gap Widening, URL:
http://www.worldwatch.org/topics/vsow/2003/11/12/ (23.03.2004).
Worldwatch Institute (2004) State of the World 2004, New York: W.W. Norton &
Company.
Worldwatch Institute (2005) State of the World 2005 Trends and Facts – Changing the Oil
Economy, URL: http://www.worldwatch.org (04.04.2005.).
Worldwatch Institute (2005) State of the World 2005, New York: W.W. Norton / Company.
WTO (1996) Ruggiero calls for trading system to be kept in line with globalization process,
WTO press release, 22 February, URL:
http://www.wto.org/english/news_e/pres96_e/pr043_e.htm (05.02.2004)
Yearley, S. (1996) Sociology, Environmentalism, Globalization – Reinventing the Globe,
London: SAGE Publications.
Zakaria, F. (1999) After the Storm Pases, URL:
http://www.fareedzakaria.com/articles/newsweek/121399.html (30.04.2004.).
368
Ziegler, J. (2003) Novi gospodari svijeta – i oni koji im se suprotstavljaju, Zagreb: Izvori.
369
Dražen Šimleša
Rođen 1976. u Bjelovaru. Diplomirao, magistrirao i doktorirao na Odsjeku za sociologiju
Filozofskog fakulteta Sveučilišta u Zagrebu. Zaposlen je na Institutu društvenih znanosti Ivo
Pilar u Zagrebu. Glavno područje njegova rada su globalizacija, permakultura, ekonomija i
održivi razvoj. Trenutno na Institutu vodi trogodišnji projekt iPRESENT – Installation Project
for REsearch about Social ENTrepreneurship. Radi i kao projekt menadžer na EU projektu
MYPLACE – Memories, Youth, Political Legacy and Civil Engagement koji istražuje utjecaj
povijesnih zbivanja na političke stavove i aktivizam mladih. Autor je brojnih knjiga i
znanstvenih studija. Koordinator je programa Centar znanja za društveni razvoj – područje
održivog življenja i razvoja permakulture u udruzi Zelena mreža aktivističkih grupa (ZMAG).
Aktivan je u Zadruzi za dobru ekonomiju gdje je Predsjednik Skupštine.
Objavio: Ekološki otisak : kako je razvoj zgazio održivost (2010); Kako potrošiti svijet : mala
škola ratova za resurse (2008, 2013); Zeleni alati za održivu revoluciju (s Brunom Motikom,
2007); Četvrti svjetski rat : globalni napad na život/Drugačiji svijet je moguć : priče iz našeg
dvorišta (2006, 2008); Snaga utopije : anarhističke ideje i prakse u drugoj polovici 20.
stoljeća (2000, 2011).
370
Biblioteka Online
knjiga 54
Dražen Šimleša
ČETVRTI SVJETSKI RAT/DRUGAČIJI SVIJET JE MOGUĆ!
globalni napad na život/priče iz našeg dvorišta
© 2008 Dražen Šimleša
© za elektroničko izdanje: Društvo za promicanje književnosti
na novim medijima, 2008, 2015, 2016
Izdavač
Društvo za promicanje književnosti
na novim medijima, Zagreb
Za izdavača
Aleksandra David
Urednici
Krešimir Pintarić
Dario Grgić
Ilustracija
© Mihai Ignat
ISBN 978-953-6924-90-5 (HTML)
ISBN 978-953-345-042-1 (EPUB bez DRM)
ISBN 978-953-345-043-8 (PDF)
ISBN 978-953-345-044-5 (MOBI)
Prvo izdanje
Što čitaš, Zagreb, 2006.
371
Knjiga je objavljena uz financijsku potporu
Grada Zagreba i Ministarstva kulture Republike Hrvatske.
372